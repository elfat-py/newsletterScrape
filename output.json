[
{"type": "regular_article", "category": "Nga Vendi", "article_title": "Në vitin 2025 pritet të hapen licencimet e operatorëve për kultivimin e kanabisit mjekësor", "article_link": "https://monitor.al/ne-2025-pritet-te-hapen-licencimet-e-operatoreve-per-kultivimin-e-kanabisit-mjekesor-70-e-tarifave-per-buxhetin/", "article_description": "Pritet që vitin e ardhshëm të hapen aplikimet për licencimin e operatorëve që do të lejohen të ku...", "time_of_post": "2 days më parë", "image_url": "https://monitor.al/wp-content/uploads/2024/10/kanabis-mjekesor-765x383-1-690x345.jpg", "depth": 2, "download_timeout": 180.0, "download_slot": "monitor.al", "download_latency": 0.10268306732177734, "article_body": "Pritet që vitin e ardhshëm të hapen aplikimet për licencimin e operatorëve që do të lejohen të kultivojnë dhe përpunojnë kanabisin në vend për qëllime mjekësore.\nNga Ministria e Shëndetësisë, në raportin e monitorimit të treguesve të 8-mujorit, është raportuar realizimi i shpenzimit me vlerë 4,7 mln lekë nga Agjencia Kombëtare e Kontrollit të Cannabis-it. Burime nga Ministria e Shëndetësisë sqaruan për “Monitor” se shuma e raportuar është shpenzuar për trajnimet e punonjësve të Agjencisë.\nNdërsa aplikimet për licencim pritet të nisin vitin e ardhshëm, pas përfundimit të miratimeve të akteve nënligjore. Miratimi i tyre do të mundësojë zbatimin e ligjit “Për kontrollin e kultivimit dhe përpunimit të bimës së kanabisit për qëllime mjekësore dhe industriale”.\n“Gjatë vitit 2024 është çelur produkti Subjekte të licencuara dhe të lejuara për kultivimin e bimës së Cannabis-it për qëllime mjekësore dhe industriale, i cili përfaqëson aktivitetin e Agjencisë Kombëtare të Kontrollit të CANNABIS-it, me një realizim 4,793,492 lekë. Për këtë institucion nuk mund të kemi ende sasi faktike, do të nisim ta parashikojmë në fund të vitit 2024”, citohet në raportin e monitorimit të Ministrisë së Shëndetësisë.\nPo ashtu, pas miratimit nga Ministria e Shëndetësisë së formatit të licencës për ushtrimin e aktivitetit për kultivimin dhe përpunimin e kanabisit për qëllime mjekësore, dhe VKM-së së Këshillit të Ministrave për përcaktimin e pagesës së anëtarëve të komisionit të licencimit, ka përfunduar hartimi i udhëzimit për përdorimin e tarifës së licencimit.\nMësohet se nga dy ministritë hartimi i udhëzimit të përbashkët që i ka kaluar për miratim Këshillit të Ministrave, përcakton se 70% e arkëtimeve nga tarifat e licencimit do t’i kalojnë buxhetit të shtetit dhe 30% buxhetit të Agjencisë Kombëtare e Kontrollit të Cannabis-it.\nSipas Nenit 14 të ligjit, operatorët që do të kërkojnë të pajisen me licencë, do të paguajnë në momentin e paraqitjes së kërkesës një tarifë në vlerën 100,000 lekë, e cila është e pakthyeshme.\nNdër të tjera Neni 15 i ligjit përcakton se pas vitit të tretë, operatorët do të paguajnë një tarifë vjetore të barabartë me 1,5% të qarkullimit vjetor, por, në çdo rast, jo më pak se 10,000,000 lekë. Procedura e pagimit të tarifës dhe mënyra e përdorimit të kësaj tarife do të përcaktohet me udhëzim të përbashkët të ministrit përgjegjës për financat dhe ministrit për shëndetësinë.\nPas miratimit në 2023 të ligjit “Për kontrollin e kultivimit dhe përpunimit të bimës së kanabisit për qëllime mjekësore dhe industriale” edhe në Shqipëri kultivimi dhe përpunimi i kanabisit për qëllime mjekësore dhe industriale, konsiderohet aktivitet i lejuar nëpërmjet operatorëve të licencuar.\nLigji parashikon detyrimin se aksionari i cili zotëron 51% të aksioneve të shoqërisë, duhet: i. të jetë ushtrues i veprimtarisë së prodhimit të nënprodukteve të bimës së cannabis-it në një nga vendet e Organizatës për Bashkëpunim Ekonomik dhe Zhvillim për të paktën 5 vjet; ii. të jetë zotërues i praktikave të mira të prodhimit, të lëshuar nga Agjencia Evropiane e Barnave ose Agjencia Amerikane për Ushqimin dhe Barnat për të paktën 3 vjet.\nPranë Agjencisë është krijuar edhe Komisioni i Licencave. Komisioni i licencave përbëhet nga 7 anëtarë përfaqësues të Ministrisë së Shëndetësisë dhe Mbrojtjes Sociale, Ministrisë së Brendshme, Ministrisë së Bujqësisë dhe Zhvillimit Rural dhe Ministrisë së Ekonomisë\nNdërsa nga Këshilli i Ministrave në muajin Maj 2024 u miratua vendimi “Për përcaktimin e pagesës së anëtarëve të komisionit të licencave për kultivimin e Cannabisit për qëllime mjekësore”.\nVendimi përcaktonte se anëtarët e emëruar në Komisionin e Licencave për kultivimin e cannabis-it për qëllime mjekësore përfitojnë do të përfitojnë një pagesë për pjesëmarrjen dhe kontributin e tyre në këtë komision, në masën 25, 000 lekë për mbledhje, por jo më shumë se 12 pagesa në vit.\nGjithashtu më herët në muajin shkurt, u miratua urdhri i Ministrisë së Shëndetësisë, ku përcaktohej formati i licencës për ushtrimin e aktivitetit për prodhimin e kanabisit për qëllime mjekësore.\nLigji përcakton se licenca për aktivitetin e kultivimit jepet vetëm në sipërfaqe të hapura, të mbuluara ose sera. Sipërfaqja e njësisë së licencës të aktivitetit për kultivim të cannabis-it për qëllime mjekësore nuk mund të jetë më e vogël se 5 hektarë dhe jo më e madhe se 10 hektarë. Sipërfaqja totale e lejuar për kultivimin e bimës së cannabis-it për qëllime mjekësore nuk mund të jetë më e madhe se 200 hektarë në rang kombëtar.\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Vetëm 5.5% e familjeve shqiptare jetojnë në banesa të ndërtuara pas vitit 2016", "article_link": "https://monitor.al/vetem-5-5-e-familjeve-shqiptare-jetojne-ne-banesa-te-ndertuara-pas-vitit-2016/", "article_description": "Pas vitit 2016, sektori i ndërtimit u përfshi në zhvillime të vrullshme, kryesisht në ndërtimin e banesave rezidenciale në Tiranë dhe bregdet, por të dhënat e Cens 2023 tregojnë...", "time_of_post": "14 hours më parë", "image_url": "https://monitor.al/wp-content/uploads/2024/09/tirana-690x326.jpg", "depth": 2, "download_timeout": 180.0, "download_slot": "monitor.al", "download_latency": 0.15892410278320312, "article_body": "Pas vitit 2016, sektori i ndërtimit u përfshi në zhvillime të vrullshme, kryesisht në ndërtimin e banesave rezidenciale në Tiranë dhe bregdet, por të dhënat e Cens 2023 tregojnë se vetëm 5.5% e familjeve shqiptare banojnë në ndërtesat e ndërtuara pas vitit 2016.\nPjesa më e madhe e familjeve shqiptare, 37.5% e tyre, jetojnë në ndërtesa të ndërtuara ndërmjet viteve 1981-2000. Grupi i dytë më i madh i familjeve jeton në banesat e ndërtuara ndërmjet viteve 2011-2010, me 24%.\nNdërsa 2.4% e familjeve jetojnë në banesat e ndërtuara mbi 100 vite më parë.\nTë dhënat sugjerojnë se, një pjesë e banesave të ndërtuara pas vitit 2016 ose janë blerë nga të huajt ose për investime nga vendasit, por që nuk banohen nga rezidentë që rrinë në Shqipëri.\nNga fondi total i banesave në pallate, 40% e tyre janë bosh, sipas të dhënave të Cens, por në zonat urbane dhe kryesisht në Tiranë, ndërtesat rezidenciale po marrin një hov të ri me ndërtimin e apartamenteve të luksit në kulla të larta.\nTë dhënat e Censit tregojnë se në të gjithë vendin ka 755.950 njësi familjare, të cilat jetojnë në 726,325 banesa. Nga këto shifra mësohet se, ende 30 mijë familje e ndajnë banesën me një familje tjetër.\nMe gjithë valën e ndërtimeve dhe të banesave që rrinë bosh, pothuajse gjysma familjeve aktualisht  (47,1%) jetojnë në banesa me sipërfaqe 40-69 metër katror dhe vetëm rreth një e katërta (23,7%) kishin një hapësirë të dobishme prej 70-99 m2).\nNë 15% të banesave jetojnë familje që nuk kanë rrjet ujësjellësi brenda tyre.\nPopullsia e Shqipërisë është pakësuar me shpejtësi në tre dekadat e fundit, teksa stoku i banesave po rritet. Në vitin 1990, popullsia e vendit ishte rreth 3,2 milionë banorë, ndërsa me të dhënat e censit 2023 ishte vetëm 2.4 milionë banorë, me tkurrje 25% nga rënia e komunizmit.\nNë vitin 2023, nga të dhënat e Censit u zbulua se nga banesat e banueshme mbi 12% e tyre kishte vetëm një banor.\nGjithsej në të gjithë vendin janë rreth 91 mijë banesa në të cilat jeton një person i vetëm. Këto banesa zotërohen kryesisht nga persona të moshuar, me fëmijë në emigracion dhe kur njëri nga bashkëshortët është ndarë nga jeta.\nNga stoku i njësive të banueshme rreth 202,8 mijë banesa banohen vetëm nga dy persona.\nEkspertë të statistikave tregojnë numri i lartë shtëpive që banohen nga person ose vetëm dy persona tregon për fluksin e lartë të emigrimit të të rinjve të cilat kanë lënë të vetëm prindërit e tyre./B.Hoxha\nBurimi: INSTAT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Pajtim Melani do të votohet të enjten për t’u kthyer në detyrën e Kryetarit të Bordit të AMF-së", "article_link": "https://monitor.al/pajtim-melani-do-te-votohet-te-enjten-per-tu-kthyer-ne-detyren-e-kryetarit-te-bordit-te-amf-se/", "article_description": "Kuvendi i Shqipërisë pritet të votojë ditën e enjte Pajtim Melanin në detyrën e anëtarit Bordit t...", "time_of_post": "20 hours më parë", "image_url": "https://monitor.al/wp-content/uploads/2024/08/AMF-1-1024x538-1-5-690x480.jpg", "depth": 2, "download_timeout": 180.0, "download_slot": "monitor.al", "download_latency": 0.15742945671081543, "article_body": "Kuvendi i Shqipërisë pritet të votojë ditën e enjte Pajtim Melanin në detyrën e anëtarit Bordit të Autoritetit të Mbikëqyrjes Financiare që do mbajë funksionin e Kryetarit.\nKy pozicion ishte shpallur vakant nga Kuvendi i Shqipërisë më datë 22 korrik, pas përfundimit të mandatit të Olsi Çokut. Olsi Çoku ishte emëruar në këtë detyrë në mars 2021 dhe përfundoi mandatin e Ervin Metes, që pati lënë detyrën e kryetarit të Bordit dhe mori atë të Drejtorit të Përgjithshëm Ekzekutiv të AMF-së në vitin 2020.\nNë procesin e hapur nga Kuvendi i Shqipërisë aplikuan zyrtarisht dy kandidatë, Pajtim Melani dhe Ardit Banja. Megjithatë, në muajin shtator, kandidati Ardit Banja u tërhoq nga kandidimi për postin vakant.\nMë datë 8 tetor, Komisioni Kuvendor i Ekonomisë shqyrtoi dhe miratoi Pajtim Melanin si kandidat të vetëm për këtë pozicion, duke e propozuar për votim në seancë plenare.\nPajtim Melani ka mbajtur detyrën e Kryetarit të Bordit të Autoritetit të Mbikëqyrjes Financiare mes viteve 2015 dhe 2019, ndërsa në vitin 2020 ka kandiduar edhe për postin e Drejtorit të Përgjithshëm Ekzekutiv.\nMes viteve 2006-2017, Melani ka mbajtur detyrën e Drejtorit të Mbikëqyrjes së Tregjeve në Autoritetin e Konkurrencës, ndërsa në vijim, ka qenë Drejtori i Drejtorisë së Tregjeve dhe masave Rregullatore në Autoritetin e Komunikimeve Elektronike dhe Postare (AKEP). Aktualisht, ai është këshilltar i Drejtorit të Përgjithshëm të Doganave.\nPajtim Melani mban titullin shkencor “Doktor” nga Fakulteti i Ekonomisë në Universitetin e Tiranës.\nSipas ligjit “Për Autoritetin e Mbikëqyrjes Financiare”, Kryetari i Bordit emërohet nga Kuvendi, me propozimin e Komisionit Parlamentar për Ekonominë dhe Financat, pas një procedure përzgjedhëse. Mandati i çdo anëtari të Bordit, duke përfshirë kryetarin është 5 vjet dhe mund të rizgjidhen për një mandat të dytë pas përfundimit të mandatit të tyre.\nKryetari i Bordit të AMF-së është anëtar joekzekutiv dhe jo me kohë të plotë.\nSipas ligjit, Kryetari i Bordit ka kompetencë të thërrasë dhe drejtojë mbledhjet e Bordit, të paraqesë rendin e ditës, të urdhërojë ngritjen e komiteteve të kontrollit, objektin e punës, si dhe afatet për shqyrtimin e çështjes, t’i propozojë Bordit ngritjen e komiteteve këshillimore, me qëllim hartimin e politikave për mbarëvajtjen e punës së Autoritetit, si edhe kompetenca të tjera, të akorduara me vendimmarrje të vetë Bordit.\nKryetari dhe dy anëtarët e tjerë të cilët nuk kryejnë funksione ekzekutive në Autoritet mund të funksionojnë edhe si komitet kontrolli, në rastet kur kërkohet shqyrtimi i një çështjeje të veçantë, lidhur me mangësi apo shkelje të vërejtura gjatë veprimtarisë së Autoritetit dhe të strukturave të tij.\nKëta anëtarë shqyrtojnë dokumentacionin dhe përgatisin raporte të hollësishme, të cilat ia paraqesin Bordit. Nëse vërtetohen shkelje apo mangësi, raporti përmban rekomandime për masat që duhen marrë.\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Plazhet, Strategjia e turizmit: Kategorizim, tematizim dhe …. koncesione të mirëstrukturuara", "article_link": "https://monitor.al/plazhet-strategjia-e-turizmit-kategorizim-tematizim-dhe-koncesione-te-mirestrukturuara/", "article_description": "Menaxhimi problematik i plazheve gjatë verës që lamë që u kritikua gjerësisht duket se ka bërë që qeveria të ketë një qasje të re për këtë pikë duke tentuar disa nisma në strate...", "time_of_post": "14 hours më parë", "image_url": "https://monitor.al/wp-content/uploads/2024/09/WhatsApp-Image-2024-09-02-at-10.46.46-PM-1-640x480.jpeg", "depth": 2, "download_timeout": 180.0, "download_slot": "monitor.al", "download_latency": 0.1128699779510498, "article_body": "Menaxhimi problematik i plazheve gjatë verës që lamë që u kritikua gjerësisht duket se ka bërë që qeveria të ketë një qasje të re për këtë pikë duke tentuar disa nisma në strategjinë e re të turizmit 2024-2030.\nNë këtë kontekst dokumenti saktëson se së pari synohet që të bëhet klasifikim dhe tematizim i plazheve, së dyti menaxhimi të jetë më i gjerë duke kaluar në nivel rajonal dhe së treti sillen sërish në vëmmendje koncesionet.\nKëta të fundit nuk sqarohen shumë në detaj se në cilin aspekt do të angazhohen, pra nëse do të përfshijën direkt edhe plazhet apo do të jenë në shërbime të tjera të lidhura me të si infrastruktura, menaxhimi i mbetjeve apo shërbime mbështetëse turistike.\nNë një pikë të veçantë që lidhet me turizmin e diellit dhe plazhit strategjina analizon se së pari do të bëhet një vlerësim gjithëpërfshirës i nevojave për të identifikuar sfidat dhe mundësitë aktuale në segmentin e turizmit të diellit dhe plazhit.\nSë dyti angazhimi në klasifikimin dhe tematizimin e plazheve në nivel kombëtar dhe përshkallëzimi i këtyre proceseve në nivel rajonal dhe vendor përmes ORM-ve (Organizatave Rajonale të Menaxhimit) dhe OMD-ve (Organizatave të Menaxhimit të Destinacioneve).\n“Këto organizata do të përdorin udhëzimet e tematizimit për planifikimin e detajuar dhe zbatimin operacional në zonat e tyre përkatëse. Tematizimi i plazheve synon kryesisht rritjen e vlerës së tregut të zonave të plazhit dhe rritjen e atraktivitetit të përgjithshëm të ofertave të destinacionit përkatës” thuhet në dokument.\nSë treti strategjia nënvizon se do të bëhet përcaktimi i kushteve minimale teknike që duhet të plotësojë çdo plazh, në varësi të tipologjisë dhe tematikës.\nMë tej qeveria nënvizon se do të vijohet me miratimin e një qasjeje planifikimi në nivel rajoni/klasteri dhe zbatimi i planeve strategjike të menaxhimit të plazheve, sipas rajoneve. Ky plan do të përshkruajë të gjitha nevojat për zhvillim në terma afatshkurtër, afatmesëm dhe afatgjatë, duke u dhënë përparësi në përputhje me rrethanat;\n“Përfshirja e rekomandimeve për përmirësimin e eksperiencës në plazh përmes investimeve të synuara, menaxhimit efektiv dhe koncesioneve të mirëstrukturuara. Fokusi duhet të jetë në përmirësimin e plazheve ekzistuese dhe në krijimin ose aktivizimin e plazheve të reja. Kjo kërkon zhvillim gjithëpërfshirës të infrastrukturës, duke përfshirë të rrugëve lidhëse, zonave të parkimit, shërbimeve, si dhe shërbimeve utilitare, për të mbështetur eksperiencën e përgjithshme turistike në plazh”’ thuhet në dokument.\nNjë tjetër pikë që sillet në vëmendje është ajo e vendosjes së ekuilibrit midis përdorimit të plazheve publike dhe atyre private për të siguruar një shpërndarje të drejtë dhe të barabartë në favor të të gjitha grupeve të interesit./N.maho\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Kultivimi i kanabisit për qëllime mjekësore, kriteret e pastërtisë së figurës së pronarëve", "article_link": "https://monitor.al/kultivimi-i-kanabisit-per-qellime-mjekesore-kriteret-e-pastertise-se-figures-se-pronareve/", "article_description": "Pas miratimit të ligjit “Për kontrollin e kultivimit dhe përpunimit të bimës së kanabisit për qëllime mjekësore dhe industriale” qeveria është duke përgatitur aktet ligjore për ...", "time_of_post": "14 hours më parë", "image_url": "https://monitor.al/wp-content/uploads/2024/10/kanabis-mjeksor-690x460.jpg", "depth": 2, "download_timeout": 180.0, "download_slot": "monitor.al", "download_latency": 0.11537885665893555, "article_body": "Pas miratimit të ligjit “Për kontrollin e kultivimit dhe përpunimit të bimës së kanabisit për qëllime mjekësore dhe industriale” qeveria është duke përgatitur aktet ligjore për zbatimin e tij.\nNjë udhëzim i përbashkët i Ministrisë së Shëndetësisë dhe Mbrojtjes Sociale, Ministrisë së Bujqësisë dhe Zhvillimit Rural dhe Ministrisë së Brendshme përcakton kriteret për pastërtinë e figurës dhe kritereve profesionale që duhet të plotësojnë, si aksionarët dhe administratorët e operatorëve që do të aplikojnë për licencim dhe ata që do të punësohen nga Agjencia Kombëtare e Kontrollit të Cannabis-it.\n \nUdhëzimi “Për përcaktimin e procedurave, afateve, kritereve dhe dokumentacionit të nevojshëm për verifikimin e pastërtisë së figurës të punonjësve të Agjencisë Kombëtare të Kontrollit të Cannabis-it, apo të subjekteve të licensuara apo të lejuara, si dhe të kritereve etiko-profesionale”.\nPër vlerësimin e figurës së pastërtisë Agjencia do të bashkëpunojë me disa institucione, përfshirë Policinë e Shtetit, Agjencinë e Inteligjencës Financiare, Gjykatat, Prokuroritë dhe Institutin e Mjekësisë Ligjore që do të kryejë testimet për përdorim lëndësh narkotike.\nTë punësuarit në agjenci duhet të mos jenë përdorues të drogave, përfshirë kanabisin, të vërtetuar nga analizat e kryera nga Instituti i Mjekësisë Ligjore. Të mos ketë në përbërje të certifikatës familjare anëtarë të dënuar me dënim të formës së prerë nga Gjykata në 5 vitet e fundit, si dhe të mos konstatuar si përdorues të lëndëve narkotike nga Policia e Shtetit.\nPunësimi i tyre do të kryhet nëpërmjet aplikimeve. Aplikimi do të qëndrojë i publikuar për një periudhë 4 javore në faqen zyrtare të Agjencisë (deri tani në faqen zyrtare të Agjencisë janë publikuar 45 njoftime për vende pune).\nTë njëjtat kritere që nga mospërdorimi i drogave, e vërtetuar me analiza të kryera nga Instituti i Mjekësisë Ligjore apo edhe anëtare të familjes së padënuar më parë duhet të plotësojnë për pastërtinë e figurës edhe aksionarët dhe administratorët e kompanive që do të aplikojnë për licencimin e mbjelljes dhe përpunimit të kanabisit.\nPër pronarët dhe administratorët që janë shtetas të huaj me rezidencë jashtë vendit, të cilët për arsye objektive e kanë të pamundur kryerjen e testit të drogës, sipas udhëzimit testimi duhet të kryhet në shtetin rezident në një institucion homolog me Institutin e Mjekësisë Ligjore.\nPër verifikimin e pastërtisë së figurës prej tyre duhet të zotërohen përveç rezultateve të testimit të drogës edhe formularët e dekriminalizimit.\nPo ashtu çdo punonjës i kompanisë që aplikon për marrjen e licencës, pronari dhe administratori, duhet të plotësojnë kriterin e veçantë etik, të mos kenë angazhime të tjera që i vendosin në kushtet e konfliktit të interesit. Si dhe të deklarojnë çdo veprimtari tjetër apo aksione nëse zotërojnë.\nPërveç kritereve të pastërtisë së figurës punonjësit e kompanive të subjekteve të licencuara apo të lejuara do të duhet të plotësojnë edhe një sërë kriteresh profesionale.\nUdhëzimi, ndër të tjera te Neni 12 përcakton që kompania duhet të ketë të punësuar të paktën 2 punonjës, një të jetë i kualifikuar në fushën e farmacisë dhe 1 në fushën e agroinxhinierisë me përvojë punë jo më pak se 3 vjet. Njëri prej këtyre punonjësve duhet të jetë punësuar si drejtues teknik.\nPunonjësit për gjurmimin duhet të kenë kualifikim në një nga shkencat si: elektronike, informatikë, matematike, fizike, kimike/biologjike, bujqësore etj.  Ndërsa punonjësi përgjegjës për sigurinë duhet të ketë të paktën 3 vite eksperiencë pune. Punonjësi përgjegjës për financat duhet të ketë diplomë master të shkencave.\nSipas parashikimit të ligjit është ngritur edhe Agjencia Kombëtare e Kontrollit të Cannabis-it. Agjencia Kombëtare e Kontrollit të Cannabis-it, është person juridik publik buxhetor në varësi të ministrit përgjegjës për shëndetësinë.\nAgjencia ka si mision mbikëqyrjen, kontrollin dhe inspektimin e kultivimit dhe përpunimit të bimës së cannabis-it, dhe të prodhimit të nënprodukteve të saj për qëllime mjekësore e industrial dhe monitorimin e zbatimit të ligjit.\nBima e kanabisit për qëllime mjekësore është i legalizuar në mbi 35 shtete, përfshirë Maqedoninë e Veriut, Greqinë, Izrael, Danimarka, Kanadaja dhe Holanda. Në Europë janë 22 vende që kanë një legjislacion specifik për përdorimin dhe eksportin e kanabisit për arsye mjekësore dhe industriale./D.Azo\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Infrastruktura e qendërzuar e-Albania, AKSHI tender 7.1 mln euro", "article_link": "https://monitor.al/infrastruktura-e-qenderzuar-e-albania-akshi-tender-7-1-mln-euro/", "article_description": "Të paktën 7.1 milionë euro parashikohet të shkojnë për infrastrukturën e qendërzuar të e-Albania. Agjencia Kombëtare e Shoqërisë së Informacionit përmes një kontrate synon që të...", "time_of_post": "2 hours më parë", "image_url": "https://monitor.al/wp-content/uploads/2024/08/e-albania-3-690x480.jpg", "depth": 2, "download_timeout": 180.0, "download_slot": "monitor.al", "download_latency": 0.20409655570983887, "article_body": "Të paktën 7.1 milionë euro parashikohet të shkojnë për infrastrukturën e qendërzuar të e-Albania.\nAgjencia Kombëtare e Shoqërisë së Informacionit përmes një kontrate synon që të përmirësojë efiksitetin e sistemit aktual ku merren mbi 1250 shërbime elektronike.\nNë një procedurë të çelur këtë të enjte nënvizohet se synimi i këtij projekti është të sigurojë një zgjidhje infrastrukture të bazuar në “Stack HCI” të përbëra nga komponentë hardëare dhe software te cilat do te konfigurohen ne duke mundësuar një ambient modern Cloud Ready dhe të mund të shfrytëzohet ne mënyre moderne nëpërmjet krijimit të containers, në të cilat do të vendosen sistemit e ri-inxhinieruara me microservices.\nPër qëllime të kompatibilitetit me sistemit dhe strukturat aktuale hostuese, kjo platforme duhet të ofrojë edhe mundësinë për të hostuar përkohësisht sistemet monolitike të bazuara ne makina virtuale, për aq kohe sa do të jetë e nevojshme që të behet migrimi i plote i sistemeve ne versionin e ri inxhinieruar te tyre”, thuhet në dokument.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Familjet shqiptare shpenzuan 270 milionë euro/muaj për ushqime më 2023", "article_link": "https://monitor.al/familjet-shqiptare-shpenzuan-270-milione-euro-muaj-per-ushqime-me-2023/", "article_description": "Shpenzimet e shqiptarëve në vlerë për ushqime u rriten më tej në vitin 2023, kryesisht si rrjedhojë e çmimeve më të larta që krijoi inflacioni pazakontë pas luftës në Ukrainë. S...", "time_of_post": "3 hours më parë", "image_url": "https://monitor.al/wp-content/uploads/2024/09/familje-690x469.jpg", "depth": 2, "download_timeout": 180.0, "download_slot": "monitor.al", "download_latency": 0.23675274848937988, "article_body": "Shpenzimet e shqiptarëve në vlerë për ushqime u rriten më tej në vitin 2023, kryesisht si rrjedhojë e çmimeve më të larta që krijoi inflacioni pazakontë pas luftës në Ukrainë.\nSipas të dhënave të INSTAT nga Anketa e Buxhetit të Familjeve shpenzimet mujore të shqiptare për ushqime në vitin 2022 ishin 27,1 miliardë lekë (270 mln euro). Përgjatë vitit 2023 të gjitha familjet që jetojnë në vendin tonë kanë shpenzuar për ushqime 325,4 miliardë lekë ose  rreth 3.2 miliardë euro. Gjithsej familjet shqiptare shpenzuan 62 milionë euro më shumë se në vitin 2022.\nGjithashtu shpenzimet e familjeve për pijë alkoolike dhe duhan në vitin 2023 ishin 13  milionë euro më shumë se më 2022. Në këtë zë u shpenzuan gjithsej vitin e kaluar 34,7 miliardë lekë ose rreth 4% më shumë se me 2022 (+13 mln euro).\nVala e çmimeve të larta që nisi pas luftës në Ukrainë nisi të zbutej që vitin e kaluar, por gjithsesi inflacioni në vitin 2023 ishte mesatarisht 4,3 për qind, shumë më i lartë se mesatarja e dy dekadave të fundit. Teksa në Europë inflacioni preku më së shumti produktet e energjisë në Shqipëri preku kryesisht ushqimet. Në vitin 2023 çmimet e ushqimeve u rriten mesatarisht 9.5 % gati dyfishi i nivelit të mesatar të inflacionit.\nUshqimet zënë pothuajse 40 për qind në totalin e shpenzimeve totale në buxhetet e familjeve.  Në vitin 2023 shpenzimet për ushqime të familjeve zunë 39.6 % të buxhetit mujor, një pozicion i ngjashëm më vitin 2022.\nNë një krahasim me të gjerë, Shqipëria kryeson Europën për peshën e lartë që mbajnë ushqimet në buxhetet e familjeve, një tregues i varfërisë në vend ku gati gjysma e të ardhurave shkojnë për ushqime, në një kohë që në BE pesha e këtij grupi është mesatarisht  13% e shpenzimeve totale më 2023.\nNë Europë familjet shpenzojnë më shumë për qira dhe faturat për mirëmbajtjen e banesës ku futen edhe në energjia dhe uji, të cilat zunë 31.8 për qind të shpenzimeve totale me 2023, ndërsa në Shqipëri familjet shpenzojnë 9.7 % të totalit.\nPavarësisht se ushqimet kanë një peshë më të ulët në buxhetin e familjeve në Europë, në vlerë ato janë më të larta se në Shqipëri./B.Hoxha\nBurimi: INSTAT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Nga Vendi", "article_title": "AMF prezanton në Kuvend rregulloren, siguracion më i shtrenjtë për shoferët që shkaktojnë dëme", "article_link": "https://monitor.al/amf-prezanton-ne-kuvend-rregulloren-siguracion-me-i-shtrenjte-per-shoferet-qe-shkaktojne-deme/", "article_description": "Autoriteti i Mbikëqyrjes Financiare (AMF) prezantoi në Kuvendin e Shqipërisë rregulloren e re, sipas të cilës çmimi i sigurimit të detyrueshëm të mjeteve do të jetë i ndryshëm në varësi të disa faktorëve të rrezikut. Drejtoreshae Përgjithshme Ekze...", "time_of_post": "49 mins më parë", "image_url": "https://monitor.al/wp-content/uploads/2024/08/Tregu-i-sigurimeve-siguracion-2-1089-scaled-3-690x480.jpg", "depth": 2, "download_timeout": 180.0, "download_slot": "monitor.al", "download_latency": 0.057338714599609375, "article_body": "Autoriteti i Mbikëqyrjes Financiare (AMF) prezantoi në Kuvendin e Shqipërisë rregulloren e re, sipas të cilës çmimi i sigurimit të detyrueshëm të mjeteve do të jetë i ndryshëm në varësi të disa faktorëve të rrezikut.\nDrejtoreshae Përgjithshme Ekzekutive e AMF-së, Mimoza Kaçi tha se faktorët e rrezikut do të grupohen në shtatë kategori, duke nisur nga historiku i dëmeve, apo siç njihet ndryshe parimi i bonus-malus. Kjo do të thotë se shoferët që shkaktojnë më pak dëme do të paguajnë çmim më të ulët, ndërsa ata që shkaktojnë më shumë dëme do të paguajnë prim më të lartë.\nPër këtë është krijuar baza e të dhënave në autoritet, që furnizohet me informacion për dëmet nga shoqëritë e sigurimeve dhe, sipas saj, po punohet që edhe shoqëritë të kenë akses në këtë informacion për dëmet e një drejtuesi.\nFaktorët e tjerë do të jenë fuqia motorike e mjeteve (sa më i lartë kubikazhi i mjetit, aq më i lartë primi i sigurimit; mosha e drejtuesit (primi do të jetë më i lartë për moshat më të reja, me nivelin më të larta për moshat18-21 vjeç); eksperienca në drejtimin e mjetit; pronësia e mjetit (në varësi të faktit nëse është në pronësi të një individi apo subjekti, ku mjeti mund të përdoret nga disa drejtues); qarku i regjistrimit të mjetit qarqet me numrin më të madh të dëmeve do të kenë koeficient rreziku më të lartë dhe vjetërisa e mjetit (mjetet më të vjetra do të kenë prim të lartë).\nRregullorja e re do të hyjë në fuqi nga 1 janari 2025 dhe sipas drejtueses së AMF-së, sigurimi i diferencuar do të ndikojë në ndërgjegjësimin e drejtuesve.\n“Periudha deri në fund të vitit do të shërbejë edhe për ndërgjegjësimin e qytetarët, për të mirat që ata kanë me këtë sistem të rëndësishëm të sigurimit të mjeteve. Zbatimi i rregullores së re do të nxisë sjellje më të kujdeshme në drejtimin e mjeteve, sepse çdo dëm i shkaktuar do t’i ndikojë në çmimin e policës në vijim,” tha Kaçi.\nBordi i Autoritetit të Mbikëqyrjes Financiare (AMF) miratoi në shtator rregulloren “Për përcaktimin e faktorëve të riskut që përfshihen në përllogaritjen e primit për produktet e sigurimit të detyrueshëm në sektorin e transportit”.\nRregullorja e re sjell zbatimin e parimit të bonus-malus në sigurimin e detyrueshëm, që parashikon çmim më të lartë për drejtuesit që shkaktojnë dëme, por njëkohësisht sjell edhe disa faktorë shtesë që faktorizojnë në prim rrezikun më të lartë ose më të ulët për dëme. Parimi i bonus-malus parashikohet në ligjin “për sektorin e detyrueshëm në sektorin e transportit”, që hyri në fuqi në vitin 2021. Megjithatë, ligji përcakton se bonus-malus nuk është i detyrueshëm, por si një faktorët e rrezikut që kompanitë e sigurimit mund ta përdorin në llogaritjen e primit.\nNë përllogaritjen e primit të sigurimit, kompanitë duhet të zbatojnë disa faktorë kryesorë risku, si historiku i dëmeve, përfshirë edhe rastet kur shkaktari i aksidentit nuk është i shënuar në policën e sigurimit; fuqia motorike e mjetit; mosha e të siguruarit; eksperienca në drejtimin e mjetit motorik; përdorimi i mjetit nga një subjekt apo nga një individ; qarku i regjistrimit të mjetit; vjetërsia e mjetit.\nPërveç faktorëve të mësipërm, rregullorja parashikon që shoqëritë e sigurimit mund të zbatojnë edhe faktorë të tjerë risku, të përcaktuara prej tyre.\nKëta faktorë risku do të përdoren në përllogaritjen e primit të sigurimit për kategorinë e\nautoveturave, në produktin e sigurimit të detyrueshëm motorik për përgjegjësitë e brendshme ndaj palëve të treta (MTPL e brendshme), por jo për produktet e sigurimit kufitar dhe të kartonit jeshil.\nShoqëritë e sigurimit do t’i përcaktojnë vetë tarifat e primit të sigurimit, sipas metodologjisë së përcaktuar, por janë të detyruara të njoftojnë AMF-në të paktën 30 ditë kalendarike përpara aplikimit të tarifave të reja të primit.\nSë bashku me njoftimin për aplikimin e tarifave të reja të primit, shoqëritë e sigurimit duhet të depozitojnë pranë Autoritetit bazën teknike të të dhënave, faktorët e riskut dhe vlerësimet aktuariale të përdorura për llogaritjen e primeve të sigurimit, të shoqëruara me opinionin e aktuarit të autorizuar të shoqërisë, të paraqitur në formën e një raporti me shkrim.\nAutoriteti, në funksion të mbikëqyrjes së veprimtarisë së shoqërisë së sigurimit, mund të urdhërojë rishikimin e tarifave të reja të primeve, nëse konstaton se baza e të dhënave për hartimin e tabelave të primit të sigurimit nuk është e saktë, ose shoqëria e sigurimit nuk ka vepruar në përputhje me parimet aktuariale dhe metodologjinë e përdorur për përfshirjen e faktorëve të riskut të përcaktuar me këtë rregullore.\nShoqëritë e sigurimit nuk mund të aplikojnë tarifa të primit të sigurimit të ndryshme nga ato të\nraportuara në Autoritet dhe nuk mund t’i ndryshojnë tarifat e primit të sigurimit të detyrueshëm më shumë se dy herë brenda një viti kalendarik.\nShoqëritë e sigurimit duhet të publikojnë në faqen zyrtare të internetit, gjatë gjithë periudhës së zbatimit, koeficientët e faktorëve të riskut, shoqëruar me raste të zbatimit të tyre në praktikë, si dhe primet e sigurimit të detyrueshëm në sektorin e transportit.\nShoqëritë e sigurimit gjithashtu duhet të mbajnë të afishuara në çdo pikë shitjeje tabelat me primet e sigurimit, të miratuara gjatë periudhës së zbatimit të tyre.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Inflacioni bazë ra lehtë në muajin shtator", "article_link": "https://monitor.al/inflacioni-baze-ra-lehte-ne-muajin-shtator/", "article_description": "Inflacioni bazë iu kthye rënies në muajin shtator, pas dy muajve radhazi në rritje të lehtë. Sipas informacionit Bankës së Shqipërisë, inflacioni bazë zbriti në 2.32%, nga 2.37%...", "time_of_post": "1 hour më parë", "image_url": "https://monitor.al/wp-content/uploads/2024/08/INFLACION-PIKU-2-690x480.jpg", "depth": 2, "download_timeout": 180.0, "download_slot": "monitor.al", "download_latency": 0.09006524085998535, "article_body": "Inflacioni bazë iu kthye rënies në muajin shtator, pas dy muajve radhazi në rritje të lehtë.\nSipas informacionit Bankës së Shqipërisë, inflacioni bazë zbriti në 2.32%, nga 2.37% që kishte qenë në muajin gusht.  Edhe me bazë vjetore inflacioni bazë ngelet në rënie të ndjeshme. Në të njëjtën periudhë të vitit të kaluar inflacioni bazë shënonte nivelin 3.77%.\nPër të gjithë tremujorin e tretë, inflacioni bazë u shfaq i qëndrueshëm në nivelin 2.33%, ndërsa në tremujorin e dytë kishte shënuar nivelin 2.32%. Të dhënat e tremujorit të tretë tregojnë se presionet inflacioniste të sezonit turistik, të lidhura sidomos me rritjen e kostove të punës, kanë qenë të kontrolluara.\nInflacioni bazë llogaritet nga Banka e Shqipërisë për një grup mallrash dhe shërbimesh që zënë 69% të peshës në shportën e përgjithshme të Indeksit të Çmimeve të Konsumit. Inflacioni bazë përjashton ato produkte që zakonisht kanë luhatshmëri të lartë, kryesisht produktet ushqimore dhe ato energjetike. Qëllimi i llogaritjes së inflacionit bazë është ta zhveshë rritjen e përgjithshme të çmimeve nga luhatjet me natyrë më afatshkurtër. Në veçanti, inflacioni bazë tenton të vlerësojë presionet e brendshme inflacioniste mbi inflacionit, që në vitet e fundit kanë ndikuar shumë prej rritjes së kostos së punës të bizneseve.\nEdhe inflacioni total në ekonomi ka vijuar tendencën rënëse. Sipas INSTAT, për shtatorin inflacioni zbriti në 1.9%, duke prekur nivelin më të ulët në më shumë se tre vjet.\nBanka e Shqipërisë vlerëson se rënia e inflacionit gjatë vitit 2024 ka pasqyruar, në masën më të madhe, reduktimin e shpejtë të inflacionit të importuar. Kjo ecuri është ndikuar si nga rënia e inflacionit në partnerët tanë tregtarë, ashtu edhe nga kursi i fortë i këmbimit.\nEdhe inflacioni i gjeneruar nga zhvillimet e brendshme ekonomike dhe monetare ka ardhur në rënie, por, sipas Bankës së Shqipërisë, kjo rënie është më e ngadaltë dhe presionet e brendshme inflacioniste mbeten ende në nivele që nuk janë konsistente me objektivin e stabilitetit të çmimeve.\nNivelet e ulëta të inflacionit këtë vit kanë sjellë edhe ndryshimin e kahut të politikës monetare të Bankës së Shqipërisë. Në muajin korrik, Këshilli Mbikëqyrës vendosi uljen e normës bazë të interesit nga 3.25% në 3%. Kjo ulje i dha fund ciklit shtrëngues të politikës monetare, që nisi në mars të vitit 2022, në përgjigje ndaj valës inflacioniste.\nPër momentin, Banka e Shqipërisë ka preferuar të qëndrojë në nivelin 3% dhe të mos vijojë me ulje të mëtejshme, pavarësisht se inflacioni total dhe komponenti i tij bazë janë poshtë objektivit. Banka e Shqipërisë pret një rritje të inflacionit drejt objektivit duke filluar nga viti i ardhshëm.\nBurimi: Banka e Shqipërisë\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Depistimet për kancerin e gjirit dhe të mitrës ranë 33% për muajt janar-gusht", "article_link": "https://monitor.al/depistimet-per-kancerin-e-gjirit-dhe-te-mitres-rane-33-per-muajt-janar-gusht/", "article_description": "Vijon rënia e depistimeve për kancerin e gjirit dhe qafës së mitrës. Për muajt janar-gusht 2024 j...", "time_of_post": "1 day më parë", "image_url": "https://monitor.al/wp-content/uploads/2024/10/depistimi-750x375-1-690x345.jpg", "depth": 2, "download_timeout": 180.0, "download_slot": "monitor.al", "download_latency": 2.600064277648926, "article_body": "Vijon rënia e depistimeve për kancerin e gjirit dhe qafës së mitrës.\nPër muajt janar-gusht 2024 janë kryer 2,118 depistime për kancerin e gjirit, me një kosto prej 1,460 lekë/rast. Krahasuar me 8 mujorin 2023 depistimet kanë rënë 31%. Ndërsa numri i grave të depistuara për kancerin e mitrës për 8-mujorin 2024 arriti në 4,706 me një kosto prej 4,188 lekë/rast. Krahasuar me 2023 numri i depistimeve u ul 33%.\nTë dhënat janë publikuar në raportin “Realizimi i treguesve të monitorimit financiar për Ministrinë e Shëndetësisë dhe Mbrojtjes Sociale për 8-mujorin e vitit 2024”.\nDepistimet nga gratë si për kancerin e qafës së mitrës dhe të gjirit patën rënie edhe për periudhën janar-gusht 2023.\nSasia faktike e kontrolleve për 8 mujorin 2023 ishte 7,029 depistime të kryera për kancerin e qafës së mitrës, kundrejt totalit të 10,400 grave që kryen kontrolle në 2022. Për 8 mujorin e 2023 krahasuar me vitin paraardhës depistimet ranë 32%.\nPërkeqësim në numrin e depistimeve pati edhe për kancerin e gjirit. Rënia e numrit të tyre është 43% kundrejt të njëjtës periudhë të 2022-t. Përgjatë janar-gusht 2022 kanë kryer kontrolle për kancerin e gjirit 5,423 gra kundrejt 3,090 që kanë kryer kontrolle përgjatë të njëjtës periudhë 2023.\nSipas të dhënave të raporteve të Monitorimit të treguesve të Ministrisë së Shëndetësisë kontrollet e shënuan rënien më të lartë në periudhën e pandemisë së Covid-19, për shkak të kufizimit të lëvizjes dhe frikës së nga infektimet. Tendenca rënëse e kontrolleve ishte globale.\nReferuar të dhënave të mëparshme për muajt janar -gusht 2020 numri i kontrolleve për kancerin e gjirit arriti në 1,760. Kontrollet u shtuan 18% për të njëjtën periudhë të 2021-it. Ndërsa numri i kontrolleve për kancerin e qafës së mitrës në 2020 arriti në 5,685 kontrolle. Për të njëjtën periudhë të 2021 kontrollet ranë 22%.\nQëllimi i depistimive bëhet për të kapur më herët ose për të parandaluar sëmundjet tumoriale te gratë.  Në vend kontrollet për kancerin në qafën e mitrës kryhet nga Shërbimi Parësor./D.Azo\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Kthimi i kredive me probleme u përmirësua në gjysmën e parë të vitit", "article_link": "https://monitor.al/kthimi-i-kredive-me-probleme-u-permiresua-ne-gjysmen-e-pare-te-vitit/", "article_description": "Norma e rikuperimit të kredive me probleme nga sektori bankar u përmirësua në tremujorin e dytë t...", "time_of_post": "1 day më parë", "image_url": "https://monitor.al/wp-content/uploads/2024/10/kredi-me-problemee-690x411.jpg", "depth": 2, "download_timeout": 180.0, "download_slot": "monitor.al", "download_latency": 2.4999821186065674, "article_body": "Norma e rikuperimit të kredive me probleme nga sektori bankar u përmirësua në tremujorin e dytë të këtij.\nTë dhënat e Bankës së Shqipërisë tregojnë se gjatë tremujorit të dytë norma e rikuperimit të kredive me probleme u rrit në 13%, nga 10% një vit më parë.\nNorma e rekuperimit tregon vlerën e kredive që janë hequr nga kategoria e kredive me probleme dhe që kanë kaluar në klasat performuese gjatë një viti, në raport me tepricën e kredive me probleme në fund të periudhës. Kjo ecuri tregon rritje të aftësisë së bankave për të rikuperuar kreditë me probleme.\nNga ana tjetër, norma e dështimit që tregon shpejtësinë me të cilën akumulohen kreditë e humbura në krahasim me totalin e kredisë, ka rënë në 1.1%, nga 1.4% që ishte një gjashtëmujor dhe 1.2% që ishte një vit më parë, ndikuar nga zgjerimi i tepricës së përgjithshme të kredisë dhe tkurrja e huave të humbura. Ky tregues shpreh fluksin e ri të kredive të humbura gjatë një viti ndaj tepricës së përgjithshme të kredisë në fund të periudhës.\nSipas Bankës së Shqipërisë, rënia e normës së dështimit sinjalizon një rrezik më të ulët të aktivitetit kreditues, megjithatë zgjerimi i portofolit të kredisë mund të materializohet në një shtim të prurjeve të kredive me probleme në të ardhmen.\nTreguesit plotësues të Bankës së Shqipërisë në përgjithësi konfirmojnë një ecuri në përmirësim të kredive me probleme, pavarësisht se këtë vit rënia e raportit të kredive me probleme është ngadalësuar.\nNë muajin gusht, raporti i kredive me probleme preku nivelin më të ulët në 16 vitet e fundit. Sipas statistikave të Bankës së Shqipërisë, ky tregues zbriti në 4.61%, nga 5.3% që kishte qenë një vit më parë. Vlera e shënuar në muajin gusht është më e ulëta që prej tetorit të vitit 2008.\nNë përgjithësi, gjatë këtij viti raporti i kredive me probleme ka shfaqur një ecuri të qëndrueshme, duke qëndruar në nivele të përafërta me fundin e vitit të kaluar.\nMegjithatë, fakti që raporti i kredive me probleme ka qenë pak a shumë i qëndrueshëm, pavarësisht rritjes së shpejtë të portofolit të kredisë, është një tregues se sasia e kredive me probleme po rritet në vlerë absolute.\nPortofoli i kredisë për ekonominë po rritet me ritmin më të shpejtë që prej vitit 2008. Në segmente të veçanta, siç është kredia për pasuri të paluajtshme për bizneset, rritja ka arritur nivele shumë të larta, me 55% me bazë vjetore.\nPërshpejtimi i rritjes së kredisë dhe zgjerimi i ekspozimit në tregun e pasurive të paluajtshme ka ngjallur shqetësimin e Bankës së Shqipërisë. Në mesin e këtij viti, Banka Qendrore vendosi të aplikojë për herë të parë një shtesë kundërciklike në raportin e mjaftueshmërisë së kapitalit të sektorit bankar, me 0.25 pikë përqindje.\nNdërkohë, në fillim të këtij muaji, Banka e Shqipërisë paralajmëroi se, nëse kreditimi do të vazhdojë të zgjerohet me ritmet e muajve të fundit, rritja e mëtejshme e kësaj norme në fund të vitit 2024 ka një probabilitet të lartë.\nAplikimi i një shtese kundërciklike të kapitalit është i parashikuar në rregulloren e vitit 2018 “Për shtesat makroprudenciale të kapitalit. Një shtesë e tillë ka si qëllim ngadalësimin e kreditimit, në rast se banka qendrore vlerëson se ai po rritet me ritme tepër të shpejta./E.Shehu\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Instituti i Vjenës: Ekonomia shqiptare do të rritet 3.8% në 2025", "article_link": "https://monitor.al/instituti-i-vjenes-ekonomia-shqiptare-do-te-rritet-3-8-ne-2025/", "article_description": "Ekonomia shqiptare do të rritet me 4% këtë vit, sipas Institutit për Studime Ekonomike Ndërkombët...", "time_of_post": "24 hours më parë", "image_url": "https://monitor.al/wp-content/uploads/2024/09/Tirana-new-690x459.jpg", "depth": 2, "download_timeout": 180.0, "download_slot": "monitor.al", "download_latency": 3.476816177368164, "article_body": "Ekonomia shqiptare do të rritet me 4% këtë vit, sipas Institutit për Studime Ekonomike Ndërkombëtare të Vjenës (WIIW) në raportin e vjeshtës. Ndërsa për vitin e ardhshëm, ekonomia vendase pritet të zgjerohet në masën 3.8%, dhe 3.9% në vitin 2026.\n“Rritja ekonomike parashikohet të arrijë në 4% në 2024. Inflacioni mbetet i ulët dhe i qëndrueshëm. Megjithatë, kërkohet vigjilencë, pasi kërkesa për kredi për pasuri të paluajtshme po rritet me shpejtësi. Mbivlerësimi i monedhës ka dëmtuar eksportin e mallrave.\nRritja e turizmit po vazhdon, por kjo nuk do të pengojë zgjerimin e mëtejshëm të deficitit të llogarisë korente. Flukset hyrëse të Investimeve të Huaja Direkte (IHD) do të mbeten të larta, ku sektori i energjisë dhe prodhimi do të përfitojnë më shumë”, thuhet në raport\nSi këtë vit, ashtu edhe vitin e ardhshëm, vendet anëtare të BE-së të Europës Qendrore dhe Lindore janë ende në rrugën e duhur për të  tejkaluar ndjeshëm zonën e euros.\nPavarësisht nga mjedisi i pasigurt ndërkombëtar, ekonomitë e shumicës së vendeve në Europën Qendrore, Lindore dhe Juglindore po tregojnë rritje të fuqishme.\nMegjithatë, disa nga ato vende me lidhje të forta me industrinë gjermane – si Çekia, Sllovakia dhe Hungaria, si dhe Rumania – po e ndjejnë keq kulmin e recesionit në Gjermani. Megjithatë, ekonomitë e tyre ka të ngjarë të rriten përsëri vitin e ardhshëm.\nKy është konstatimi i parashikimit të ri të vjeshtës nga Instituti i Vjenës për Studime Ekonomike Ndërkombëtare (wiiw), i cili mbulon 23 vende të rajonit.\nDrejtuesi kryesor i rritjes në vendet anëtare të BE-së të Europës Qendrore dhe Lindore ka qenë dhe mbetet konsumi privat, për shkak të rritjes së ndjeshme të pagave reale; ndërkohë, industria është në recesion.\nKriza në Gjermani po rëndon mbi shumë ekonomi në rajon, duke kufizuar perspektivat e tyre të rritjes.\nKjo reflektohet gjithashtu në rënien e prodhimit të industrisë së automobilave, e cila përbën rreth një të tretën e prodhimit ekonomik të Sllovakisë dhe afërsisht 15%  të PBB-së në Çeki, Slloveni dhe Hungari.\nMegjithatë, ka një vonesë të brendshme përpara se të ndihet kjo rënie në prodhim, kështu që priten vështirësi të mëtejshme.\nNë përgjithësi, wiiw parashikon rritje mesatare në 2024 prej 2.2% për vendet anëtare të BE-së të rajonit, një rishikim në rënie prej 0.4 pikë përqindjeje në parashikimin e verës, me rritje që pritet të arrijë deri në 2.9% në 2025.\nMegjithatë, si këtë vit ashtu edhe vitin e ardhshëm, vendet anëtare të BE-së të Europës Qendrore dhe Lindore janë ende në rrugën e duhur për të tejkaluar ndjeshëm Eurozonën (e cila do të shohë rritje prej 0.6% në 2024 dhe 1.4% në 2025).\nShtetet e Vishegradit – Polonia, Çekia, Sllovakia dhe Hungaria – dhe Sllovenia parashikohet të zgjerohen me një mesatare prej 2.3% në 2024, me rritje në 3.1% në 2025.\nSi këtë vit ashtu edhe vitin e ardhshëm, Polonia do të udhëheqë vendet anëtare të BE-së Lindore për sa i përket rritjes (2024: 3.1%; 2025: 3.7%).\nNë Europën Juglindore, ekonomia e lulëzuar më parë e Rumanisë po ngadalësohet, me rritje që pritet të jetë 2% këtë vit (2025: 2.5%). Ndërkohë, Kroacia ka të ngjarë të shohë një rritje relativisht të fortë si këtë vit (3.3%) dhe vitin e ardhshëm (3%).\nGjashtë vendet e Ballkanit Perëndimor parashikohet të rriten me një mesatare prej 3.4% si në vitin 2024 ashtu edhe në vitin 2025.\nRreziqet më të mëdha për parashikimin janë të natyrës gjeopolitike.\nNëse do të kishte një luftë të drejtpërdrejtë midis Izraelit dhe Iranit, ajo do të kishte një ndikim katastrofik në ekonominë globale, dhe për rrjedhojë në rajon.\nÇmimet e naftës ka të ngjarë të rriten në qiell dhe tregtia globale, së bashku me shumë zinxhirë furnizimi, mund të vuajnë gjithashtu masivisht.\nNjë tjetër rrezik është rikthimi i mundshëm i Donald Trump në presidencën amerikane. Kjo mundësi mbart me vete pasiguri të shumta: nëse Trump zgjidhet dhe zbaton premtimet e tij, SHBA mund të intensifikojë luftën tregtare me Kinën dhe ndoshta të nisë një luftë kundër BE-së.\nNë këtë kontekst, ëiië ka analizuar temën e shumëpërfolur kohët e fundit të near-shoring* .\nMegjithatë, zhvendosja ose krijimi i objekteve ose aktiviteteve të prodhimit pranë vendeve kryesore të BE-së për të minimizuar rreziqet mund të vërtetohet vetëm në mënyrë empirike në Ballkanin Perëndimor dhe Hungari.\nUkraina mund të bëhet gjithashtu një destinacion i vlefshëm për afrimin e aktivitetit të bizneseve europiane, pasi të përfundojë lufta. Megjithatë, deri atëherë, ajo do të mbetet e plagosur nga lufta e agresionit rus. Shkatërrimi sistematik i infrastrukturës së saj energjetike dhe rënia e eksporteve bujqësore pas thatësirës së kësaj vere po rëndojnë rëndë ekonominë e Ukrainës.\nPërveç kësaj, ka një mungesë në rritje të fuqisë punëtore të kualifikuar, për shkak të mobilizimit të trupave shtesë. Pavarësisht gjithë kësaj, Instituti i Vjenës parashikon rritje prej 2.7% për vitin 2024 dhe 3.3% vitin e ardhshëm – një rishikim në rënie prej 0.7 pikë përqindjeje për vitin 2025. / Emerging Europe\n \n \n* Near-shoring, e kundërta e off-shoring, është kur një kompani zgjedh të punojë me një furnizues që ndodhet në një vend të afërt.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Në qarqet me turizëm të zhvilluar, shpenzimet e familjeve u rritën më shpejt, kryeson Durrësi", "article_link": "https://monitor.al/ne-qarqet-me-turizem-te-zhvilluar-shpenzimet-e-familjeve-u-rriten-me-shpejt-kryeson-durresi/", "article_description": "Në qarqet që kanë më të zhvilluar sektorin e turizmit, shpenzimet mujore të familjeve janë rritur...", "time_of_post": "1 day më parë", "image_url": "https://monitor.al/wp-content/uploads/2024/10/Shetitorja-Taulantia-Durres-639x480.jpg", "depth": 2, "download_timeout": 180.0, "download_slot": "monitor.al", "download_latency": 3.719090700149536, "article_body": "Në qarqet që kanë më të zhvilluar sektorin e turizmit, shpenzimet mujore të familjeve janë rritur më shumë se në qarqet e tjera, sipas rezultateve të Anketës së Buxhetit të Njësive Ekonomike Familjare 2023, nga INSTAT.\nQarku i Durrësit njohu rritjen më të madhe të shpenzimeve mesatare për familje më 2023 me 7.3% në krahasim me vitin 2022. Durrësi po zhvillon një model të qëndrueshëm të turizmit. Me një ofertë të zgjeruar për të gjitha kategoritë, Durrësi mbetet ofruesi më i madh i shërbimeve turistike bregdetare.\nShumë hotele kanë kontrata të rregullta me agjencitë e huaja dhe shesin në avancë. Oferta e punësimit po rritet çdo vit dhe sezoni po zgjerohet përtej muajve të verës, duke bërë që gjithnjë e më shumë persona të angazhohen me punë në zinxhirin e turizmit. Këto zhvillime janë shoqëruar edhe me rritjen e pagave, duke ndikuar pozitivisht buxhetet e familjeve në ketë qark.\nKorça ishte qarku i dytë në vend për rritjen e lartë të shpenzimeve të familjeve. Në vitin 2023, shpenzimet mesatare mujore të një familje në Korçë ishin 85,398 lekë me rritje vjetore 6.6%.\nKorça prej vitesh ka zhvilluar një turizëm gjithëvjetor me një ofertë të larmishme të natyrës, klimës dhe që tërheq gjithnjë vizitor si në dimër dhe në verë. Korça edhe në vitin 2023 u rendit qarku i dytë pas Tiranës, për nivelin e lartë të shpenzimeve të familjeve.\nGjatë viteve të fundit, Korça ka përmirësuar thellësisht nivelin e saj të jetesës në krahasim me qarqet e tjera, duke u renditur pas kryeqytetit.\nRritja e shpenzimeve të familjeve ka qenë e dukshme për Elbasanin dhe Vlorën me mbi 5% secila në vitin 2023 në krahasim me 2022, teksa në qarqet e tjera rritja e shpenzimeve të familjeve ka qenë shumë modeste.\nNë tre qarqe, Gjirokastër, Berat dhe Kukës, rritja mujore e shpenzimeve të familjeve ka qenë më pak se 0.6%.\nKukësi, qarku më i varfër i vendit, edhe për vitin 2023 mbeti i tillë ku shpenzimet e familjeve mbeten thuajse të njëjta me vitin 2022.\nNë Tiranë, Dibër dhe Fier shpenzimet mujore të familjeve shënuan rritje me 2.2-3.5%.\nNë vitin 2023, njësitë ekonomike familjare të qarkut Tiranë, shpenzojnë më shumë për konsum, mesatarisht 108.098 lekë në muaj.\nQarqet e tjera me shpenzime të larta mujore për konsum janë Korça me 91.034 lekë në muaj për familje dhe Durrësi me 89.561 lekë.\nQarqet me shpenzimet mesatare më të ulëta mujore për konsum janë Kukësi me 73.225 lekë për familje dhe Dibra me 74.479 lekë.\nNë vitin 2023, shpenzimet mesatare mujore për konsum për një familje e përbërë mesatarisht nga 3,7 persona, vlerësohen me 91.675 lekë. Ky tregues është 3,7% më i lartë se në vitin 2022. Shpenzimet gjithsej për konsum janë rreth 68.4 miliardë lekë në muaj./B.Hoxha\nBurimi: INSTAT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Ndryshon struktura e eksportit, rriten shërbimet, bien mallrat", "article_link": "https://monitor.al/ndryshon-struktura-e-eksportit-rriten-sherbimet-bien-mallrat/", "article_description": "Në vitin 2023, eksportet e mallrave në Shqipëri ishin sa 8.6% e Prodhimit të Brendshëm Bruto (PBB...", "time_of_post": "23 hours më parë", "image_url": "https://monitor.al/wp-content/uploads/2024/08/EKSPORTE-14-690x480.jpg", "depth": 2, "download_timeout": 180.0, "download_slot": "monitor.al", "download_latency": 3.845111846923828, "article_body": "Në vitin 2023, eksportet e mallrave në Shqipëri ishin sa 8.6% e Prodhimit të Brendshëm Bruto (PBB) duke shënuar ulje nga niveli 10.8% i PBB-së në vitin 2022.\nNë anën tjetër, eksportet e shërbimeve  arritën në 31% të PBB-së në vitin 2023 nga 26.6% që ishin në vitin 2022, sipas të dhënave të Eurostat.\nNga viti 2020, eksportet e shërbimeve kanë shënuar një rritje të shpejtë me 15 pikë % të PBB-së, ndërsa eksportet e mallrave u rritën me vetëm 2.6% të PBB-së (shiko grafikun bashkëngjitur), teksa janë në trend rënës.\nEksportet e shërbimeve po nxiten nga zhvillimet në sektorin e turizmit. Pas pandemisë, Shqipëria u shndërrua në një destinacion të preferuar nga të huajt, duke bërë që gjithnjë e më shumë valutë e huaj të hyjë nga ofrimi i shërbimeve turistike se sa nga shitja e mallrave jashtë vendit.\nSipas Eurostat, Shqipëria renditet në pesë vendet e Europës me kontributin më të ulët të eksportit të mallrave në Raport me PBB, ndërsa renditët në grupin e 6 vendeve ku eksporti i shërbimeve ka një kontribut të lartë në % të PBB-së.\nSipas të dhënave zyrtare, gjatë vitit 2023, rezulton se të ardhurat nga turizmi arritën vlerën e 4,2 miliardë lekëve, me rritje 48%, krahasuar me vitin 2022.\nNga ana tjetër, në vitin 2023, eksportet e mallrave janë 440 miliardë lekë, duke u ulur 9,5% krahasuar me vitin 2022.\nKjo tendencë ka vijuar edhe në vitin 2024, ku numri i vizitorëve të huaj ka qenë mesatarisht 30% më i lartë dhe nga ana tjetër eksportet e mallrave ka  shënuar rënie më tej. Në tetëmujorin 2024  eksportet e mallrave arritën vlerën 255 mld lekë, duke u ulur me -14,9% në krahasim me të njëjtën periudhë të vitit 2023, sipas të dhënave zyrtare.\nVitin e kaluar, ekonomia përshpejtoi zhvendosjen nga sektori i prodhimit te shërbimet. Rënia e Euros, rritja e pagës minimale, kërkesa e dobët nga jashtë po çojnë në faliment shumë fabrika, teksa ekonomia jonë po rrit varësinë nga importet.\nNë vitin 2023 por edhe këtë vit sektori i industrisë është më rënie, nga ana tjetër, u vu re një rritje e sektorit të shërbimeve për shkak të fluksit të lartë të turistëve.\nVitin e kaluar ekonomia e vendit u rrit me 3.5% ku sektori i shërbimeve kontribuoi me 2.6 pikë % për shkak të zhvillimeve pozitive në turizëm.\nPor ekspertë të ekonomisë dhe bizneset mendojnë se orientimi i ekonomisë nga prodhimi te shërbimet nuk është një hap i sigurt dhe i qëndrueshëm.\nTregu i prodhimeve është i qëndrueshëm, me normë shumë të lartë vlerësimi, ndërsa tregu i shërbimeve, edhe për shkak të avancimit teknologjik e shoqëror është i paqëndrueshëm, me norma shumë të larta zhvlerësimi./B.Hoxha\nBurimi: Eurostat\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Nafta bie mbi 2% pasi problemet e kërkesës në Kinës fshijnë fitimet e javës së kaluar", "article_link": "https://monitor.al/nafta-bie-mbi-2-pasi-problemet-e-kerkeses-ne-kines-fshijne-fitimet-e-javes-se-kaluar/", "article_description": "Çmimet e naftës ranë mbi 2%, duke zhdukur të gjitha fitimet e javës së kaluar, pasi planet stimuluese të Kinës dështuan të frymëzojnë besimin e investitorëve dhe importet e naft...", "time_of_post": "3 days më parë", "image_url": "https://monitor.al/wp-content/uploads/2024/08/nafta-para-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 3.7098872661590576, "article_body": "Çmimet e naftës ranë mbi 2%, duke zhdukur të gjitha fitimet e javës së kaluar, pasi planet stimuluese të Kinës dështuan të frymëzojnë besimin e investitorëve dhe importet e naftës në vend ranë për muajin e pestë, duke nxitur shqetësimin për kërkesën për karburant.\nTregjet mbetën gjithashtu në ankth rreth sulmeve të mundshme izraelite në infrastrukturën e naftës iraniane.\nKontratat e së ardhmes së naftës së papërpunuar Brent ranë 1,84 dollarë, ose 2,3%, në 77,20 dollarë për fuçi, ndërsa kontratat e së ardhmes së naftës së papërpunuar të Teksasit Perëndimor ranë 1,87 dollarë ose 2,47 për qind në 73,69 dollarë për fuçi. Brent fitoi 99 cent javën e kaluar, ndërsa WTI u rrit 1,18 dollarë.\nPresionet deflacioniste të Kinës u përkeqësuan në shtator, sipas të dhënave zyrtare.\nPresioni deflacionist mbi çmimet e prodhimit mbeti i pandryshuar në shtator, mes kërkesës së dobët të konsumatorit.\nSipas Byrosë Kombëtare të Statistikave, indeksi i çmimeve të konsumit të Kinës humbi pritshmëritë muajin e kaluar, ndërsa indeksi i çmimeve të prodhimit ra me ritmin më të shpejtë në gjashtë muaj, 2.8% nga viti në vit.\nImportet e naftës në Kinë ranë gjithashtu në shtator me 0.6% nga një vit më parë, pasi fabrikat frenuan blerjet për shkak të kërkesës së dobët të brendshme të karburantit dhe ngushtimit të marzheve të eksportit.\nShtetet e Bashkuara thanë se do të dërgojnë trupa në Izrael së bashku me një sistem të avancuar antiraketë, që synon të forcojë mbrojtjen ajrore të vendit.\nShtetet e Bashkuara i kanë kërkuar privatisht Izraelit të kalibrojë përgjigjen e tij për të shmangur shkaktimin e një lufte më të gjerë në Lindjen e Mesme, thonë zyrtarët.\nPresidenti Joe Biden shprehu publikisht kundërshtimin e tij ndaj një sulmi izraelit ndaj vendeve bërthamore të Iranit dhe shqetësimet e tij për një goditje ndaj infrastrukturës së energjisë tê Iranit. / Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Nga Vendi", "article_title": "Sejko: Politika monetare e BSH ka qenë efektive, Shqipëria ka inflacionin më të ulët në Europë", "article_link": "https://monitor.al/sejko-politika-monetare-e-bsh-ka-qene-efektive-shqiperia-ka-inflacionin-me-te-ulet-ne-europe/", "article_description": "Guvernatori i Bankës së Shqipërisë, Gent Sejko, zhvilloi sot një takim me Shefin e Sektorit Ekono...", "time_of_post": "22 hours më parë", "image_url": "https://monitor.al/wp-content/uploads/2024/10/DSC_7121-690x472.jpg", "depth": 2, "download_timeout": 180.0, "download_slot": "monitor.al", "download_latency": 4.560973882675171, "article_body": "Guvernatori i Bankës së Shqipërisë, Gent Sejko, zhvilloi sot një takim me Shefin e Sektorit Ekonomik Rajonal për Ballkanin Perëndimor, pranë Ambasadës së Republikës Franceze, Pierre Grandjouan, rezident në Beograd.\nGuvernatori i Bankës së Shqipërisë prezantoi z.Grandjouan me zhvillimet ekonomike në vend, ku theksoi se rritja ekonomike është në trajektore pozitive zhvillimi dhe balancat kryesore ekonomike pritet të forcohen në vitet e ardhshme.\nLidhur me ecurinë e inflacionit, Guvernatori u shpreh se ai ka ardhur në rënie të shpejtë, duke shënuar dhe një rikuperim të plotë të goditjes që pësuam nga rritjet e çmimeve në tregjet ndërkombëtare. Banka e Shqipërisë ka qenë e kujdesshme me qëndrimin e politikës monetare, duke analizuar të dhënat mbi inflacionin dhe ka reaguar me qëndrimin e saj në mënyrë që rritja ekonomike të ruhej e pacenuar. Kjo qasje ka rezultuar mjaft efektive.\nPolitika monetare ka qenë sa më fleksibël, duke synuar të mos dëmtojë trendet pozitive të zhvillimit të vendit, si dhe duke u kujdesur të jetë e harmonizuar me zhvillimet financiare dhe kahun e politikës fiskale. Falë këtij reagimi, inflacioni dhe pritjet për të qëndrojnë tashmë më pranë objektivit tonë, ndërkohë që parashikimet për të ardhmen janë pozitive. Aktualisht, inflacioni në vendin tonë është më i ulëti në rajon dhe në Evropë.\nLidhur me sistemin financiar, Guvernatori Sejko u shpreh se ai karakterizohet nga nivele të kënaqshme kapitalizimi dhe likuiditeti. Guvernatori u ndal gjithashtu në panoramën e sektorit bankar, ku veçoi dy elemente kyçe, rritjen e kreditimit dhe përmirësimin e treguesit të kredive me probleme.\nShefi i Sektorit Ekonomik Rajonal për Ballkanin Perëndimor, z. Grandjouan, falënderoi Guvernatorin Sejko për takimin dhe shprehu vlerësimet e tij për kontributin e vazhdueshëm që Banka e Shqipërisë jep në ruajtjen e stabilitetit makroekonomik të vendit.\nNë vijim, ai e uroi Guvernatorin Sejko për hapjen zyrtare të negociatave për Grup-Kapitujt me Bashkimin Evropian, e cila shënon një moment historik në rrugëtimin e Shqipërisë në procesin e integrimit me BE-në.\nz.Grandjouan vlerësoi kontributin dhe rolin e rëndësishëm të Bankës së Shqipërisë në sigurimin e stabilitetit makroekonomik dhe financiar të vendit. Ai theksoi se politikat e ndjekura nga Banka e Shqipërisë kanë ndikuar pozitivisht, duke ruajtur inflacionin më të ulët dhe rritjen ekonomike më të lartë në rajon. Gjithashtu, ai shtoi se regjimi i lirë i kursit të këmbimit mbetet mjaft i përshtatshëm kur kërkesa dhe oferta përcaktohet nga vetë tregu.\nNë përfundim, bashkëbiseduesit ndanë të njëjtin mendim mbi perspektivat për rritjen e mëtejshme të bashkëpunimit ekonomik midis dy vendeve, nëpërmjet projekteve potenciale në sektorë të ndryshëm të ekonomisë, si ai financiar, infrastrukturor dhe rritjen e investimeve të huaja në Shqipëri.\nGjithashtu ata dakordësuan se Banka e Shqipërisë dhe Banka e Francës do të vijojnë bashkëpunimin në fusha, si: konvergjenca e legjislacionit me standardet evropiane, qeverisja e bankës qendrore, etj., dhe Banka e Francës do të vazhdojë të ofrojë mbështetje për Bankën e Shqipërisë, për përforcimin e kapaciteteve institucionale dhe adoptimin e standardeve ndërkombëtare të bankingut qendror, derisa Shqipëria të bëhet pjesë e familjes evropiane.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "SHBA", "article_title": "Inflacioni amerikan bie në 2.4% në shtator", "article_link": "https://monitor.al/inflacioni-amerikan-bie-ne-2-4-ne-shtator/", "article_description": "Inflacioni në Shtetet e Bashkuara ra në 2.4 për qind në shtator, pasi Rezerva Federale konsideron uljen e normave të interesit përsëri në mbledhjen e saj të ardhshme në nëntor. Shifra ishte nën rritjen vjetore prej 2.5 për qind të gushtit, por mbi...", "time_of_post": "7 days më parë", "image_url": "https://monitor.al/wp-content/uploads/2024/10/inflacioni-ne-shba-690x386.jpg", "depth": 2, "download_timeout": 180.0, "download_slot": "monitor.al", "download_latency": 3.883605480194092, "article_body": "Inflacioni në Shtetet e Bashkuara ra në 2.4 për qind në shtator, pasi Rezerva Federale konsideron uljen e normave të interesit përsëri në mbledhjen e saj të ardhshme në nëntor. Shifra ishte nën rritjen vjetore prej 2.5 për qind të gushtit, por mbi pritshmëritë e ekonomistëve prej 2.3 për qind.\nRaporti i fundit vjetor i indeksit të çmimeve të konsumit (CPI), i fundit para zgjedhjeve presidenciale të 5 nëntorit, shënoi rënie për të gjashtin muaj radhazi. Ndërsa CPI bazë që përjashton çmimet e ushqimeve dhe energjisë u rrit më shpejt se sa pritej, me 3.3 për qind në vit deri në shtator, nga 3.2 për qind të regjistruar në gusht. Megjithëse shifrat e inflacionit ishin pak më të larta se pritshmëritë e tregut, investitorët vënë bast se ato nuk ishin mjaftueshëm të larta për të penguar Fed-in nga ulja e normave të interesit muajin e ardhshëm.\nTë dhënat e papunësisë të enjten gjithashtu tejkaluan pritshmëritë e ekonomistëve. Numri i amerikanëve që aplikojnë për sigurim papunësie u rrit në 258 mijë, pothuajse 30 mijë më shumë se shifra e parashikuar dhe rritja më e lartë javore që nga gushti 2023. Shifrat e fundit paraqesin një pamje të zymtë të ekonomisë më të madhe në botë vetëm disa javë para mbylljes së votimit.\nZëvendëspresidentja dhe kandidatja demokrate Kamala Harris ka luftuar për të kapërcyer pakënaqësinë e votuesve për rritjen e kostove në ofertën e saj për Shtëpinë e Bardhë. Harris ka shpresuar se një sfond ekonomik më i mirë me rritje solide dhe rënie të normave të interesit do të forcojë shanset e saj kundër kandidatit republikan Donald Trump.\nBankierët qendrorë amerikanë ulën kostot e huamarrjes me një gjysmë pikë muajin e kaluar dhe do të shqyrtojnë të dhënat ndërsa luftojnë me shpejtësinë për të ulur normat e interesit në një nivel “neutral” që nuk pengon më rritjen ekonomike.\nInflacioni total nga muaji në muaj mbeti në 0.2 për qind për shtatorin, e njëjta shifër me dy muajt e mëparshëm, kryesisht për shkak të rritjes së çmimeve të ushqimeve dhe banesave.\nMegjithatë, çmimet e energjisë ranë 1.9 për qind gjatë muajit. Rënia e inflacionit nga kulmi i vitit 2022 prej 9.1 për qind deri më tani nuk ka shkaktuar një dobësim të ndjeshëm të tregut të punës, duke habitur shumë ekonomistë. Raporti i punës në SHBA i javës së kaluar tregoi se bizneset shtuan 254 mijë pozicione në shtator, duke tejkaluar parashikimet. Shkalla e papunësisë ra në 4.1 për qind pas disa muajsh rritjesh.\nKëtë javë, presidenti i Fed i Nju Jorkut, John Williams, tha për Financial Times se politika monetare ishte “e pozicionuar mirë” për të arritur një të ashtuquajtur ulje të butë pas uljes së gjysmë pikës, pasi inflacioni lehtësohet dhe ekonomia vazhdon të rritet./ Fianancial Times\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Kosova edhe gjatë këtij dimri mund të përballet me mungesë të energjisë elektrike", "article_link": "https://monitor.al/kosova-edhe-gjate-ketij-dimri-mund-te-perballet-me-mungese-te-energjise-elektrike/", "article_description": "Me uljen e temperaturave, Kosova ka planifikuar import shtesë të energjisë elektrike për të mbulu...", "time_of_post": "Oct 1, 2024", "image_url": "https://monitor.al/wp-content/uploads/2024/10/IMG_4677-690x388.jpeg", "depth": 2, "download_timeout": 180.0, "download_slot": "monitor.al", "download_latency": 2.839527130126953, "article_body": " \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Gjithçka më shtrenjtë në Kosovë, si kanë ndryshuar çmimet e artikujve ushqimorë nga viti 2021", "article_link": "https://monitor.al/gjithcka-me-shtrenjte-ne-kosove-si-kane-ndryshuar-cmimet-artikujve-ushqimore-nga-viti-2021/", "article_description": "Buka në vitin 2021 ka kushtuar 35 centë, e në këtë vit 52 centë, qumështi 88 centë e tash 1 euro ...", "time_of_post": "Sep 27, 2024", "image_url": "https://monitor.al/wp-content/uploads/2024/09/fatura-690x391.jpg", "depth": 2, "download_timeout": 180.0, "download_slot": "monitor.al", "download_latency": 2.984466552734375, "article_body": "Lidhja Demokratike e Kosovës ka krahasuar çmimet e disa artikujve ushqimor në vitin 2021 dhe 2024, duke thënë se gjithçka është më shtrenjtë gjatë Qeverisë Kurti.\nSipas infografikës së publikuar figuron se buka në vitin 2021 ka kushtuar 35 centë, e në këtë vit 52 centë, qumështi 88 centë e tash 1 euro e 21 centë, orizi 1 euro e 41 centë në vitin 2021 e 1 euro e 68 centë këtë vit.\nSheqeri figuron se nga 70 centë sa ka qenë në vitin 2021, tash kushton 1 euro e 25 centë, çmimi i miellit të grurit nga 52 centë në 79 dhe çmimi i druve nga 39 euro e 31 centë në 60 euro e 71 centë këtë vit.\nEdhe Agjencia e Statistikave në raportin e publikuar së fundmi ka treguar se indeksi i tërësishëm i çmimeve të konsumit ishte më i lartë në një mesatare prej 1,4% në muajin gusht 2024, krahasuar me muajin gusht 2023.\nNë këtë raport, ASK ka dhënë shifra të sakta të disa produkteve që janë shtrenjtuar.\n“Buka dhe drithërat (3,2%), qelqurinat, takëmet dhe mjetet e kuzhinës (3,0%), duhani (2,8%), mirëmbajtja dhe rregullimi i vendbanimit (2,4%), pemët (2,3%), prodhimet ushqimore (2,1%), mishi (2,0%), gjërat dhe pajisjet tjera rekreative, kopshtet dhe manaret (1,2%), shërbimet hoteliere (1,0%), qumështi, djathi dhe vezët (0,7%) dhe energjia elektrike (0,7%)”.\nTë mërkurën e 25 shtatorit, REL-i publikoi një tabelë krahasuese të inflacionit mes vendeve të Ballkanit Perëndimor dhe BE-së e Eurozonës.\nShifrat e siguruara nga Agjencia e Statistikave të Kosovës, e nxorën vendin me inflacionin më të ulët në gusht – 1.4 për qind – që është më pak se edhe mesatarja e BE-së, edhe e Eurozonës.\n \nMinistri i Financave, Hekuran Murati, listoi në Facebook një sërë masash që tha se i ka ndërmarrë Qeveria e Kosovës, në mënyrë që ndikimi i rritjes së çmimeve në nivel global të ishte sa më i përballueshëm.\n“Nuk ka asnjë qeveri në rajon që ka ndërmarrë kaq shumë masa për mbështetjen e qytetarëve e bizneseve, për të përballuar inflacionin. Këtë e konfirmojnë edhe të dhënat zyrtare të Eurostat-it dhe të agjencive përkatëse të statistikave”, shkroi Murati në Facebook.\nIsh-ministrja e Financave, Hykmete Bajrami shpreh mosbesim ndaj shifrës 1.4% inflacion.\n“Qytetarët jetojnë më keq, sepse çdo gjë kushton më shumë, ndërsa pagat kanë mbetur njëjtë. Prej vitit 2021 deri më sot, çmimi i miellit është rritur për 52 për qind, çmimi i bukës për 48%, çmimi i qumështit për 37%…”, shton Bajrami.\nMesatarisht në vit, ajo importon mallra në vlerë prej 5 miliardë eurosh – duke filluar nga produktet bazë deri tek ato ndërtimore – ndërsa eksporton nën vlerën e 1 miliard eurove – më së shumti produkte të metalit dhe plastikës.\nSipas të dhënave të ASK-së, importi i mallrave në gusht kishte vlerën e 582 milionë eurove, ndërsa eksporti 83.5 milionë euro. Paga mesatare në Kosovë është rreth 520 euro, ndërsa minimalja nga 1 tetori pritet të jetë 350 euro. E pandryshuar nga viti 2011, vlera e minimales aktualisht është 130-170 euro.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Përmbaruesi Privat bllokon përsëri llogaritë e Telekomit të Kosovës", "article_link": "https://monitor.al/permbaruesi-privat-bllokon-perseri-llogarite-e-telekomit-te-kosoves/", "article_description": "Telekomi i Kosovës ka thënë se sërish i janë bllokuar llogaritë nga Përmbaruesi Privat, për rasti...", "time_of_post": "Oct 4, 2024", "image_url": "https://monitor.al/wp-content/uploads/2024/10/telekomi-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.047553777694702, "article_body": "Pas refuzimit të Prapësimit të Urdhrit Përmbarimor që lidhet me arbitrazhin në rastin “Dardafon 2” (Z-Mobile) nga ana e Gjykatës Komerciale, Përmbaruesi Privat me të pranuar këtë Aktvendim vetëm brenda një ore, i ka bllokuar të gjitha llogaritë bankare të Telekomit të Kosovës.\nSipas një njoftimi për media bëhet e ditur se ky bllokim i llogarive bankare të Telekomit të Kosovës nga ana e Përmbaruesit Privat është i bazuar në vendime tërësisht të padrejta.\n“Andaj Telekomi i Kosovës do të vazhdojë të kundërshtojë këto vendime që janë pasojë e një kohe dhe një keq menaxhimi të ndikuar skajshëm nga politika e asaj kohe edhe nga interesa të fuqishme private.\nSiç është i informuar publiku tashmë, ky rast është pasoja e dytë më e madhe e një kontrate tejet të dëmshme të vitit 2009, përmes së cilës Telekomi i Kosovës, deri tani, përveçse është dëmtuar financiarisht me mbi 100 milionë euro, është detyruar padrejtësisht të paguajë edhe mbi 60 milionë euro të tjera përmes proceseve gjyqësore që ishin kurdisur përmes kësaj kontrate”, thuhet në njoftim.\nTutje sipas njoftimit thuhet se me këtë bllokim të llogarive Përmbaruesi Privat synon të tërheqë nga llogaritë e Telekomit të Kosovës, dhe për interes të Z-Mobile, edhe rreth 12 milion euro borxh kryesor.\n“Edhe pse Telekomi i Kosovës ka bërë kallëzim penal në organet përkatëse të rendit si dhe publikisht në vazhdimësi e ka denoncuar këtë kontratë lidhur me pasojat e shumta negative që e njëjta ka prodhuar dhe vazhdon të prodhojë, për kompaninë nga skemat e organizuara për përfitime të grupeve të caktuara të interesit, fatkeqësisht deri më sot askush nga zyrtarët dhe personat e përfshirë në këtë skemë kriminale nuk ka dhënë llogari para gjykatës.\nMenaxhmenti i Telekomit të Kosovës, që nga sot, bashkë me Bordin e Drejtorëve, do të analizojnë dhe ndërmarr të gjithë hapat e mundshëm me qëllim të zhbllokimit sa më të shpejt të llogarive të bllokuara bankare si dhe do të kujdeset të vazhdojë sigurt procesin e modernizimit të shërbimeve, si dhe të gjitha proceset e tjera të punës dhe biznesit, të cilat po e rikthejnë kompaninë tonë, ngadalë por sigurt, në vendin që i takon si ofruesi i parë i shërbimeve të telekomunikimit në vendin tonë”.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Investimet e rajonit po i merr Serbia", "article_link": "https://monitor.al/investimet-e-rajonit-po-i-merr-serbia/", "article_description": "Emisari gjerman për Ballkanin Perëndimor, Manuel Sarrazin, ka thënë se kompanitë që duan të inves...", "time_of_post": "Oct 2, 2024", "image_url": "https://monitor.al/wp-content/uploads/2024/10/invest-690x416.jpg", "depth": 2, "download_timeout": 180.0, "download_slot": "monitor.al", "download_latency": 3.327239513397217, "article_body": "Emisari gjerman për Ballkanin Perëndimor, Manuel Sarrazin, ka thënë se kompanitë që duan të investojnë në ndonjërin prej gjashtë vendeve të Ballkanit Perëndimor e shikojnë edhe potencialin që e jep rajoni si i tërë.\nPrandaj, ai tha se aktualisht shumica e investitorëve shkojnë në Serbi sepse duan të bëjnë biznes me tërë rajonin.Ai thotë se kjo duhet të ndryshohet dhe që investimet të vijnë edhe në Kosovë.\n“Për t’u treguar shumë i sinqertë, sot shumë prej investitorëve shkojnë në Serbi derisa duan të investojnë në Serbi dhe të bëjnë biznes me tërë rajonin. Le ta ndryshojmë këtë. Le t’ju tregojmë investitorëve gjermanë që ju investoni në Kosovë dhe ne bëjmë një treg të përbashkët rajonal që e bën të mundshme që prej këtu ju mund të keni sukses në rajon. Është shumë e qartë që secili nga vendet e Ballkanit Perëndimor, secila ekonomi e vetme nuk është mjaftueshëm relevante për të pasur ekstra argumente pse një kompani duhet të shkojë atje. Por, nëse shikon vetë rajonin është ndryshe. Unë nuk e di ndonjë investitor nga Gjermania që është duke investuar në ndonjë nga vendet e Ballkanit Perëndimor dhe që nuk shikon potencialin e vendeve fqinje në gjithë rajonin”.\n“Ju po vuani nga problemet dhe ju do të jeni përfituesit më të mëdhenj nga tregu i përbashkët. Nuk është e lehtë që të kuptosh. Ne e duam Kosovën në këtë rrugë. Ne po punojmë për këtë. Për qeverinë gjermane, investimi ynë në Kosovë është strategjik, angazhimi në KFOR, bashkëpunimi me institucionet e juaja të sigurisë”.\nKëto komente Sarrazin i bëri në Forumin e Dytë Ekonomik Gjermano-Kosovar të organizuar nga Oda Ekonomike Gjermano-Kosovare në bashkëpunim me Komitetin Lindor të Ekonomisë Gjermane.\nNdërkaq, ambasadori gjerman në Kosovë, Jorn Rohde, ka thënë se ky forum synon thellimin e marrëdhënieve ndërmjet dy shteteve dhe se synon të forcojë lidhjet ekonomike mes dy vendeve dhe të krijojë mundësi të reja bashkëpunimi.\n“Jam shumë i gëzuar që shoh kaq shumë njerëz këtu, është kënaqësi që jam në Prishtinë, më pëlqen të flas më shumë për biznes se sa për politike, kjo javë është një shembull se çka po synojmë të mbërrijmë së bashku. Ky forum është një mundësi shumë e mirë për Kosovën dhe Gjermaninë”.\nKurse, zëvendëskryeministri i Kosovës, Besnik Bislimi, ka deklaruar se për katër vite nën udhëheqjen e tyre, është rritur punësimi e rritja ekonomike, madje tha se ka rritje të GDP-së për frymë.\nKryetari i Aleancës për Ardhmërinë e Kosovës (AAK), Ramush Haradinaj ka thënë se Gjermania ka qenë dhe mbetet një shtyllë e fortë në krijimin dhe ndërtimin e shtetit të Kosovës. Sipas tij, Qeveria Kurti e ka përjashtuar Kosovën nga harta e investimeve të jashtme.\n“Gjermania ka qenë dhe mbetet një shtyllë e fortë në krijimin dhe ndërtimin e shtetit të Kosovës, si dhe një ndër partnerët tanë kryesorë. Për fat të keq, me qasjen vet-izoluese të Qeverisë së Kosovës, vendi ynë është përjashtuar nga harta e investimeve të jashtme.\nKëtë e theksoi edhe i dërguari special i Gjermanisë për Ballkanin Perëndimor, z. Manuel Sarrazin, në Forumin e Dytë Ekonomik Gjermano-Kosovar, të organizuar nga Oda Ekonomike Gjermano-Kosovare, ku konfirmoi shqetësimin tonë se shumë investitorë po i drejtohen shteteve të tjera të rajonit”./ Fatos Shala\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Çmimet e ulëta në Kosovë përplasin pozitën me opozitën", "article_link": "https://monitor.al/cmimet-e-uleta-ne-kosove-perplasin-poziten-me-opoziten/", "article_description": "Hekuran Murati, ministër i Financave ka shpërndarë një grafik, ku pohon se nuk ka asnjë qeveri tj...", "time_of_post": "Sep 25, 2024", "image_url": "https://monitor.al/wp-content/uploads/2024/09/kosova-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.7833938598632812, "article_body": "Hekuran Murati, ministër i Financave ka shpërndarë një grafik, ku pohon se nuk ka asnjë qeveri tjetër në rajon që ka “ndërmarrë kaq shumë masa për mbështetjen e qytetarëve e bizneseve për përballjen e inflacionit”.\nKosova me rritjen më të ulët të çmimeve në rajon. Ky lajm doli sot me anë të një grafiku që publikoi Radio Evropa e Lirë, ku thuhej se “Periudha e inflacionit dyshifror nga viti 2020 deri më 2023 tani është e kaluar, me përjashtim të Turqisë, ku inflacioni ndërvjetor në gusht ishte 52%. Në Ballkan, Serbia prin me rritjen e çmimeve. Sipas Eurostat-it, inflacioni në gusht ishte 4.4 për qind. Kosova, ndërkaq, ka rritjen më të ulët”.\nKy publikim ngjalli reagim të menjëhershëm të pushtetit dhe pozitës në Kosovë.\nMinistri i Financave dhe Transfereve, Hekuran Murati, tha se qeveria e ka ndërmarrë pakon më të madhe mbështetëse në rajon krahasuar me Bruto Prodhimin Vendor përballë rritjes globale të kostos së jetesës.\n“Rritja e kostos së jetesës ka qenë njëra nga sfidat globale të cilës, njësoj sikurse të gjitha shtetet tjera, as Kosova nuk kishte se si t’i ikte. Për të gjitha qeveritë, nuk ka qenë në pyetje çështja se a do të ketë inflacion apo jo, por sa do të jetë mbrojtja që do ta ofrojë qeveria ashtu që ndikimi negativ i rritjes së çmimeve në nivel global, të jetë sa më i përballueshëm në nivel lokal”.\nMurati tutje tregoi si “masat që kemi ndërmarrë si qeveri përbëjnë pakon më të madhe mbështetëse në rajon krahasuar me Bruto Prodhimin Vendor, gjë kjo e konfirmuar edhe nga raportet e institucioneve financiare ndërkombëtare”.\nMinistri i Financave bëri edhe një listë të gjatë me masat që ka marrë qeveria.\n“Kemi subvencionuar faturat e energjisë elektrike për mbi 200 mijë familje. Kemi subvencionuar dhjetëra mijëra familje në blerjen e pajisjeve efiçiente dhe izolimin e shtëpive. Kemi dyfishuar e trefishuar shtesat për fëmijë. Kemi miratuar Ligjin e Pagave në sektorin publik, ku qysh në vitin e parë janë alokuar 114 milionë euro buxhet shtesë. Kemi rritur pagën minimale në 350 euro nga 130/170 euro sa ishte, përkundër vonesave e bllokadave nga opozita, etj”.\nZyrtari i Lidhjes Demokratike të Kosovës, Berat Rukiqi i ka reaguar ministrit të Financave, Hekuran Murati pas postimit të tij në lidhje me inflacionin në vend.\nRukiqi në një shkrim në rrjetin social Facebook, ka thënë se qytetarët e Kosovës shpenzojnë 60 për qind të pagës për produkte bazë.\nAi po ashtu, ka treguar se janë rritur çmimet e produkteve bazike.\n“Një qytetar i Kosovës, sot shpenzon 60% te pagës për produkte baze (buke, sheqer, vaj dhe qumësht) dhe barna. Në vitin 2021, për të njëjtat produkte, është shpenzuar vetëm 30% e pagës. Ky është indikatori kyç i përkeqësimit të mirëqenies së qytetareve, që vjen si pasojë e mos ndërmarrjes të asnjë mase për inflacionin”.\no Çmimi i bukës është rritur për 50%, nga 35 cent në 50 cent\n o Çmimi i qumështit është rritur për 38%, nga 88 cent në 1.21 euro\n o Çmimi i sheqerit është rritur për 80% nga 70 cent në 1.25 euro\n o Çmimi i miellit është rritur për 52%, nga 52 cent në 70 cent.\n o Çmimi i rrymës është dyfishuar!\nEdhe Arben Mustafa, anëtar i Kryesisë së PDK-së, ka reaguar nhdaj Hekuran Muratit, ministër i Financave në Qeverinë e Kosovës, i cili u lavdërua për inflacionin më të vogël të Kosovës në rajon.\nSipas Mustafës, që nga vitit 2022, asnjëherë nuk janë zvogëluar çmimet.\nTutje, Mustafa ka vlerësuar se sot çmimet janë të papërballueshme “për pjesën dërmuese të qytetarëve”.\n“E vërteta është se çmimet e rritura që nga viti 2022 asnjëherë nuk janë zvogëluar, por kanë vazhduar të rriten edhe më tutje dhe sot janë të papërballueshme për pjesën dërmuese të qytetarëve” – ka shkruar Mustafa, ndër të tjera.\nKosova nuk ka të dhëna të përditësuara për varfërinë në vend.\nTë fundit, të përpiluara nga Agjencia e Statistikave të Kosovës (ASK) dhe Banka Botërore, janë të vitit 2017.\n Sipas tyre, 18 për qind e popullsisë së Kosovës jeton në varfëri, përkatësisht me rreth 2 euro në ditë, kurse 5.1 për qind në varfëri të skajshme apo me më pak se 1.5 euro në ditë.\nNjë anketë e re e ASK-së është publikuar vitin e kaluar, sipas së cilës, një shpenzim i papritur prej 100 eurosh në muaj do të ishte i përballueshëm për 43% të familjeve në Kosovë. Ndërsa, shpenzimet për një javë pushim larg shtëpisë janë të papërballueshme për 42.7 për qind të familjeve.\nNë programin e Qeverisë së Kosovës për vitet 2021-2025 thuhet, mes tjerash, se mirëqenia qytetare do të synohet përmes mbështetjes së grupeve të cenuara dhe ristrukturimit të skemave sociale dhe pensionale. Hapat që ka marrë deri më tani Qeveria aktuale, përfshijnë: rritjen e pensioneve të pleqërisë, ndarjen e shtesave për fëmijë dhe pagesën e pushimit të lehonisë për nënat e papuna./ F. Shala\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Përplasjet për pagën minimale në Kosovë", "article_link": "https://monitor.al/perplasjet-per-pagen-minimale-ne-kosove/", "article_description": "Qeveria e Kosovës ka rritur pagën minimale për punëtorët e të gjitha moshave. Me vendimin e fundi...", "time_of_post": "Oct 5, 2024", "image_url": "https://monitor.al/wp-content/uploads/2024/09/Kosove.-paga-euro-paga-minimale-2-1150-690x463.jpg", "depth": 2, "download_timeout": 180.0, "download_slot": "monitor.al", "download_latency": 3.575540781021118, "article_body": " \nNë fundin e verës së këtij viti, Qeveria e Kosovës mori vendim që paga minimale në Kosovë të jetë 350 euro, nisur nga 1 tetori i këtij viti.\nSipas udhëheqësve qeveritarë, vendimi i ri do të prekë rreth 150.000 punonjës, të cilët punojnë me paga më të ulëta se 350 euro, kryesisht në sektorin privat.\nVlera e kësaj page prej 130-170 eurosh nuk është ndryshuar që nga viti 2011.\n“Sot pas 13 vitesh po e ndryshojmë këtë, duke modifikuar pagën minimale për të gjitha moshat pa dallime. Niveli i ri do të jetë 2 euro për orë pune të rregullt apo 350 euro bruto në muaj me orar të plotë. Kjo pagë minimale do të prekë 150 mijë të punësuar”, deklaroi kryeministri Albin Kurti, në ditën kur u mor vendimi.\nKurse ministri i Financave, Hekuran Murati, tha se vendimi hyn në fuqi më 1 tetor.\n“Hiqet diskriminimi për grupmoshat. Është përcaktimi edhe i pagës minimale me orë. Paga minimale, e përcaktuar sot, do të hyjë në fuqi që nga data 1 tetor”.\nRritja e pagës minimale në Kosovë u bë vetëm disa ditë pasi hyri në fuqi Ligji për Pagën Minimale, i cili parashihte rritje të pagës minimale në 264 euro bruto për të gjithë të punësuarit në sektorin publik e privat.\n \nKryetari i Odës Ekonomike të Kosovës, Lulzim Rafuna, e ka komentuar vendimin e fundit të Qeverisë së Kosovës për rritjen e pagës minimale në 350 euro bruto.\nAi tha se vendimi ka shkaktuar hutim te bizneset, sepse sipas tij, nuk janë konsultuar paraprakisht.\n“Kosova ka mbetur e fundit me pagën minimale, edhe me 350 euro është e fundit. Brengosëse për sektorin privat është moskonsultimi i një procedure të hapur transparente, duke marrë parasysh opinionin e biznesit, për t’i dhënë mundësi edhe biznesit për t’u përgatitur për ta implementuar vendimin.\nÇdo vendim që merret më së miri implementohet nëse është në mënyrë transparente. Vërejtjen e kemi pasur për mënyrën si po sillen vendimet, ligjet, dje e ke pasur rritjen e pagës në 250 euro. Sot në mëngjes e sheh vendimin duke shkuar në 350. Nesër nuk jemi të sigurt ç’ka ka me ndodh”\nRafuna ka thënë se bizneset nuk janë kundër rritjes së pagës minimale, por që sipas tij duhet konsultim dhe përgatitje paraprake që të kalohet tranzicioni më lehtë.\n“Bizneset nuk veprojnë me plane ‘Ad-Hoc’, veprojnë me plane që shkojnë deri në 5 vjet por edhe në 10 vjet. Biznesi nuk është kundër rritjes së pagës minimale, por po kërkon konsultim dhe përgatitje dhe nëse duhet aq shpejt, të ndihmohet biznesi të kalojë fazën e tranzicionit.\nJemi shumë në mjegull. Së pari merret vendimi për 350 euro. Thotë se lirohet nga tatimi në të ardhurat personale. Që të lirohet nga tatimi, duhet të bëhet një plotësim ndryshimi për të ardhurat personale. Ajo merr kohë. Juridikisht nuk po e dimë ç’ka po ndodh”.\nEdhe Visar Ymeri, drejtor i Institutit për Politika Sociale në Prishtinë “Musine Kokalari”, thotë se mënyra se si është marrë vendimi për rritjen e pagës minimale, është arbitrare.\n“Mesa kam parë unë, Qeveria nuk ka kurrfarë shpjegimi përse paga minimale është bërë 350 euro, pse jo 400, 500, 200. Ky arbitraritet i Qeverisë bën dy dëme njëkohësisht. Në njërën anë, bën shkelje ligjore, duke i përjashtuar përfaqësuesit e punëtorëve dhe bizneseve nga dialogu social dhe, në anën tjetër, ne nuk dimë se sa është e mjaftueshme kjo pagë”.\n \nJusuf Azemi, kryetar i Sindikatës së Pavarur të Sektorit Privat, përsërit se paga minimale është caktuar nga Qeveria, pa u konsultuar dhe pa i njoftuar sindikalistët.\nSipas tij, bazuar në koston e jetesës në Kosovë, paga minimale do të duhej të ishte rreth 700 euro, porse sindikalistët kanë sugjeruar që ajo të jetë të paktën 500 euro.\nAi thotë se shuma prej 350 eurosh nënkupton që një familje prej 4 anëtarësh të shpenzojë më pak se 12 euro në ditë.\n“Kjo i bie që për çdo banor të familjes të ketë 2.70 ose 2.80 euro. Kjo shumë nuk krijon as bazë minimale sociale për njerëzit”.\nSindikatat kanë kërkuar rritjen e pagës minimale që nga fillimi i mandatit të Qeverisë aktuale, në vitin 2021, por theksojnë se ky hap është ndërmarrë gati në fund të mandatit, përkatësisht pas shpalljes së datës së zgjedhjeve të ardhshme.\n“Unë nuk e kam quajtur pagë minimale, por pagë parazgjedhore, sepse kjo është një pagë përmes së cilës [Qeveria] dëshiron të marrë vota. Përndryshe, gjendjen sociale të punëtorëve, nuk e ndryshon”.\nProfesori i Ekonomisë në Universitetin e Prishtinës, Mejdi Bektashi, thotë se paga minimale duhet të ndryshojë në varësi të inflacionit.\n“Mendoj se paga minimale, për të siguruar një jetesë dinjitoze, duhet të jetë së paku 450 euro dhe në vitet e ardhshme, të bëhet indeksimi i saj me rritjen e inflacionit”.\nSipas tij, me 350 euro “nuk mbushet shporta e produkteve për një familje me tre apo katër anëtarë”.\nAi nuk pret që kjo vlerë e pagës minimale të ndikojë në ngritjen e çmimeve në treg.\n“Unë nuk besoj se kjo ngritje ose vlera që do të paguhet për rritjen e pagës minimale, do të ndikojë në sasinë e eurove në qarkullim. Fundja, inflacioni te ne nuk buron nga prodhimi vendor, por është inflacion i importuar”.\nNdonëse gjatë vitit të fundit ka qenë më stabël, të dhënat e Agjencisë së Statistikave të Kosovës tregojnë se në korrik të këtij viti, çmimet e konsumit kanë shënuar rritje me 2.2%, në krahasim me të njëjtën periudhë të vitit të kaluar.\nNë Kosovë, Agjencia e Statistikave nuk ka të dhëna se sa kushton shporta e konsumatorit. Por, çmimet e produkteve bazë, gjatë dy viteve të fundit, janë rritur vazhdimisht. Paga mesatare në Kosovë është rreth 520 euro, ndërsa shkalla e papunësisë, rreth 10%.\n \n \nVendimi për rritjen e pagës minimale në 350 euro është bërë vetëm pesë ditë pas hyrjes në fuqi të Ligjit për pagën minimale, në bazë të të cilit, vlera e saj ishte 264 euro.\nNë atë ligj, që përcakton shumën e përfitimit në lartësi të pagës minimale, procedurat e caktimit të pagës minimale dhe shkallët tatimore me të ardhura personale vjetore, thuhet se Qeveria, në fund të çdo viti kalendarik, e përcakton pagën minimale sipas propozimit të Këshilli Ekonomiko-Social.\nPor, në ndryshimin që është bërë në ligj, thuhet se “në mungesë të një propozimi të tillë, Ministria për Financa, pas informimit të Këshillit Ekonomiko-Social, mund të parashtrojë një propozim të tillë për Qeverinë e Republikës së Kosovës”.\nAdministrata Tatimore e Kosovës (ATK) ka bërë të ditur se pas hyrjes në fuqi të Ligjit për pagën minimale, do të ndryshojnë edhe shkallët tatimore, në varësi të pagës.\nLigji për pagën minimale ka dalë në Gazetën Zyrtare më 23 gusht, që nënkupton se prej asaj dite ka nisur të zbatohet. Ligji parasheh që paga minimale të arrijë vlerën e 264 eurove bruto, me vendimin e Qeverisë 350 euro, për të gjithë të punësuarit në sektorin publik e privat.\nDeri në fuqizim të Ligjit të ri, paga minimale në Kosovë ishte 130 euro për punëtorët nën 35 vjeç dhe 170 euro për punëtorët deri në 65 vjeç.\nATK-ja ka thënë se me ndryshimin e shkallëve tatimore, nuk do të ketë tatim në pagë deri në shumën 250 euro, nga 80 euro sa ishte deri më tani.\nPër pagat prej 251 euro deri në 450 euro, tatimi në pagë do të jetë 8 për qind, ndërsa për pagat mbi 450 euro do të jetë 10 për qind.\nDeri më tani, Kosova e ka pasur pagën minimale më të ulët në Europë, 170 euro, ndërsa Luksemburgu, më të lartën, 2.571 euro.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Në Kosovë, rriten pensionet me 20 për qind", "article_link": "https://monitor.al/ne-kosove-rriten-pensionet-me-l20-per-qind/", "article_description": "Kryeministri Albin Kurti ka njoftuar se nga ky muaj do të rriten me 20 për qind pensionet për dis...", "time_of_post": "Oct 7, 2024", "image_url": "https://monitor.al/wp-content/uploads/2024/10/euro-690x388.jpg", "depth": 2, "download_timeout": 180.0, "download_slot": "monitor.al", "download_latency": 3.5500876903533936, "article_body": "Qeveria e Kosovës ka marrë vendim për rritjen e pensioneve prej 20 për qind. Kjo u bë e ditur në një konferencë të mbajtur të hënën nga kryeministri Albin Kurti dhe ministri i Financave, Hekuran Murati.\nKy ndryshim prek të gjitha kategoritë e skemave pensionale të moshës, duke përfshirë pensionet bazike dhe ato kontributpaguese.\nSipas të dhënave të prezantuara në konferencë, pensioni bazik i moshës do të rritet nga 100 në 120 euro.\nPensioni për kategorinë e kontributpaguesve I do të rritet nga 182 në 218.40 euro, ndërsa për kategorinë kontributpagues II, nga 198 në 237.60 euro.\nKategoritë tjera si kontributpagues III dhe IV do të përfitojnë gjithashtu rritje përkatësisht nga 214 në 256.80 euro dhe nga 265 në 318 euro.\nRritja vlen për të gjithë pensionmarrësit e kategorive si: pensionet bazike të moshës, kontributpagues të plotë dhe parcial, pensionet për fëmijët dhe të rriturit me aftësi të kufizuara, si dhe pensionet e punëtorëve të Trepçës.\nKategoritë e luftës, përfshirë familjet e dëshmorëve, invalidët e luftës dhe veteranët, do të përfitojnë nga kjo rritje prej janarit të vitit të ardhshëm.\nKryeministri Albin Kurti ka treguar se nga ky muaj do të rriten për 20 për qind pensionet për disa kategori të pensionistëve.\n“Sot kam kënaqësinë që të ju jap një lajm të mirë të gjithë pënsionistëve. Nga ky muaj, do të rrisim për 20 për qind të gjitha pensionet si në vijim: Pensioni bazik i moshës, kontibutpagues i plotë dhe parcial, pensioni i aftësisë së kufizuar për fëmijë dhe për të rritur, pensioni për personat e verbër, për personat paraplegjikë dhe tetraplegjikë, familjar, invalidor i punës dhe pensioni i parakohshëm për punëtorët e Trepçës”, ka thënë Kurti.\nAi ka shtuar se nga muaji janar do të ketë rritje për 20 për qind edhe për pensionet e përcaktuara në Ligjin për kategoritë e luftës, “përkatësisht familjeve të dëshmorëve, invalidëve, veteranëve, pjesëtarëve të UÇK-së, viktimave seksuale të luftës, viktimave civile dhe familjeve të tyre”.\nKjo për shkak se për ndryshimin e këtyre pensioneve duhet të ndryshohet edhe tabela që është pjesë e ligjit si shtojcë.\nMinistri i Financave Hekuran Murati ka thënë se nga kjo rritje do të ndikohen 304 mijë e 16 përfitues dhe se ndikimi në buxhet i kësaj rritjeje do të jetë 100 milionë euro shtesë.\n“Falë politikave te mirëmenduara e kemi pasur të mundur që të ndërmarrim këtë veprim”, ka theksuar Murati.\nMurati theksoi rëndësinë e kësaj rritjeje për përmirësimin e mirëqenies së pensionistëve, duke shtuar se impakti buxhetor i kësaj rritjeje është rreth 100 milionë euro, ndërsa përfshirja e skemave të luftës do të zbatohet nga janari i vitit 2025.\n“Ky ndryshim prek 304,016 përfitues dhe është rezultat i politikave të mirëmenaxhuara dhe rritjes së të hyrave.\nDeri tani, pensionet në Kosovë silleshin nga 100 deri në 265 euro. Rritja e fundit, në 100 euro, u bë në fillim të vitit 2022, në kuadër të Pakos së Ringjalljes Ekonomike, të cilën Qeveria e Kosovës e miratoi në kohën e pandemisë COVID-19.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Kosova ndryshon masën e sigurisë ndaj produkteve serbe", "article_link": "https://monitor.al/kosova-ndryshon-masen-e-sigurise-ndaj-produkteve-serbe/", "article_description": "Kryeministri i Kosovës, Albin Kurti, gjatë një konference për media e ka konfirmuar ndryshimin e ...", "time_of_post": "Oct 7, 2024", "image_url": "https://monitor.al/wp-content/uploads/2024/10/ks-serb-690x389.jpg", "depth": 2, "download_timeout": 180.0, "download_slot": "monitor.al", "download_latency": 3.718702554702759, "article_body": "Kryeministri i Kosovës, Albin Kurti, gjatë një konference për media e ka konfirmuar ndryshimin e masës së sigurisë në pikën kufitare në Merdarë. Ai përmendi “dy zhvillime shumë të rëndësishme”- mbledhjen e CEFTA-s të mërkurën dhe samitin e Procesit të Berlinit më 14 tetor.\nMasa e sigurisë ndaj produkteve që hyjnë nga Serbia përmes pikës kufitare në Merdare, është ndryshuar së fundmi nga Ministria e Punëve të Brendshme.\nKështu bërit të ditur vetë Kryeministri i Kosovës, Albin Kurti, në një konferencë për media.\n“Sot paradite ministri Sveçla i ka shkruar drejtorit të Doganave, që në njërën prej pikave kufitare me Serbinë, Kosova e ka ndërruar masën e sigurisë nga kufizimi te kontrolli i shtuar. Derisa të na vijnë skanerët, kur të vijnë skanerët, ata vendosen në të gjitha pikat kufitare, derisa të mos vinë do ta hapim një pikë kufitare, e cila do të ketë kontrollin e shtuar, pasi masat tona janë të sigurisë. Në 7 ditët në vijim kemi dy zhvillime shumë të rëndësishme: pasnesër mbledhja e CEFTA-s, e sot një javë, samiti i procesit të Berlinit, e ku presim të kalohet nga Cefta në CRM, Tregu i Përbashkët Rajonal”.\nAi ka thënë se masat nuk janë tregtare por janë të sigurisë.\n”Masat tona nuk janë tregtare, janë të sigurisë. Në dy vitet e fundit Serbia e ka sjellur ushtrinë te kufiri, në vitin e kaluar e këtë vit, kemi pasur katër konfiskime të mëdha të armatimit e municionit, grupi terrorist që e vrau Afrim Bunjakun është i lirë në Serbi. Nëse kanë hyrë mallra nga Serbia, e nuk e kemi kontrolluar, ndodh që diçka përvidhet. E kam parë në Hamburg edhe si duket skaneri statik edhe mobil. Duhet të ndërmarrim masa të sigurisë, asnjëherë tregtare. Në njërën prej pikave po e bëjmë këtë ndryshim sipas letrës që ministri ia ka dërguar drejtorit të Doganave. Prej meje e të gjithë jemi marrë me këtë punë, këta kanë biseduar e negociuar edhe me BE-në, Gjermaninë, ndryshimi i masës, është mëse i mjaftueshëm, që pasnesër në CEFTA e të hënën në Proces të Berlinit të kemi sukses të plotë”.\nKosova u kushtëzua me heqjen e kësaj ndalese ose do të mbetej jashtë Marrëveshjes për Tregti të Lirë (CEFTA) si dhe do të pasonin dëmet sa i përket përfitimit në Fondin e Rritjes të BE-së.\nAmbasada gjermane pati bërë të ditur ditë më herët për Nacionalen se janë afate strikte që Kosova duhet t’u përmbahet në lidhje me heqjen e mallrave serbe.\nReperkusione të do kishte ndaj Kosovës dhe sa i përket pjesëmarrjes në Procesin e Berlinit, nismë kjo që ka për synim krijimin e një tregu të përbashkët rajonal që do të çonte në tregun e përbashkët të BE-së si pararendëse.\nKosova ka kërkuar që të ketë skanerë me Rreze X për të kontrolluar kamionët dhe maunet serbe në kufi ndësrsa kanë bërë të ditur se janë duke negocuar me aleatët për kontraktimin e tyre.\nKjo si “mekanizëm sigurie” para heqjes së ndalesës së mallrave serbe.\nOda Ekonomike Amerikane e përshëndeti vendimin e qeverisë për heqjen e mallrave serbe ndërsa potencoi edhe “ndikimin negativ” që ky vendim kishte pasur në interesat komerciale të ShBA-së dhe shteteve anëtare të BE-së.\nNjohësi i çështjeve ekonomike në vend, Shenoll Muharremi, e ka vlerësuar si vendim për ta përkrahur heqjen e ndalesës së mallrave serbe nga Qeveria e Kosovës, që u raportua mëngjesin e të hënës, ndonëse ende s’është konfirmuar zyrtarisht.\n“E përkrahi Qeverinë e Kosovës në modifikimin e qëndrimit rreth mallrave nga Serbia. Ky ndryshim nuk ka ardhur pse ne ‘kemi lëshu pe’ apo pse jemi të ligë, përkundrazi. Kjo ka ardhur nga kërkesa dhe këmbëngulja e aleatit tonë, Gjermanisë, e cila edhe ka kërcënu me ‘përjashtim’ nga CEFTA nëse nuk bëhet një gjë e tillë. Këtu qeveria është treguar pragmatike dhe e matur, meriton mbështetjen”, shkroi Muharremi.\nKosova ka ndalur importet nga Serbia pas arrestimit të tre policëve kosovarë nga forcat serbe, tensioneve në veri dhe dyshimeve se nëpërmjet mallrave janë futur ilegalisht armë, vitin e shkuar.\nMasa e sigurisë më pas u ndryshua duke u lejuar importimi i lëndës së parë dhe gjysmë produkteve të nevojshme për prodhim final.\nMë vendimin e ri, i cili u është përcjellë të hënën institucioneve përkatëse nga ministri i Punëve të Bredshme, Xhelal Svecla, ndalimi i importimit të këtyre produkteve do të zëvendësohet me “kontroll të detajuar” për maunet që hyjnë nga Serbia.\nNdryshimi i masës së sigurisë vlen vetëm për pikën kufitare në Merdar derisa ajo mbetet në fuqi në pikë kalimet kufitare të tjera me Serbinë.\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "“Sezoni i ri, argëtim dhe politikë në vitin elektoral”", "article_link": "https://monitor.al/sezoni-i-ri-argetim-dhe-politike-ne-vitin-elektoral/", "article_description": "Flet Albert Dumani, Drejtori i Programacionit dhe Blerjeve në TV KLAN   Spektakli, kryesisht me n...", "time_of_post": "5 days më parë", "image_url": "https://monitor.al/wp-content/uploads/2024/08/Televizione-programe-3-1101-scaled-3-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.552412509918213, "article_body": "Spektakli, kryesisht me notat e nostalgjisë, pritet të jetë mbizotërues në programet e këtij viti të TV KLAN.\nDrejtori i Programacionit dhe Blerjeve në TV KLAN, Albert Dumani, pohon se në këtë ekran do të rikthehen pas 10 vitesh “Këngët e shekullit”.\nArgëtimi do të ketë edhe talent-show dhe emisione të reja që do të mbizotërojnë, por sigurisht nuk do të zbehin politikën, e cila në vitin elektoral 2025 do të ketë vendin e saj.\nSezoni televiziv ka nisur i qetë, me energji të reja dhe shumë pasion për të bërë më të mirën, që si TV KLAN të ofrojmë një produkt televiziv që pëlqehet nga publiku.\nNë fund të shtatorit, nisi projekti i madh muzikor “100 këngë nga bota”, nga Adi Hila, Pandi dhe Bledar Laço, një spektakël kushtuar perlave të muzikës botërore dhe asaj shqiptare. “100 këngët e shekullit” tashmë është një projekt i njohur televiziv, i cili për herë të parë u testua rreth 20 vite më parë në TV KLAN, si një format që riktheu vlerat artistike të muzikës së lehtë shqiptare.\nRikthehen “Këngët e shekullit” pas një periudhe mungese 10-vjeçare, si një projekt që merr përsipër të sjellë superhite, këngë shumë të njohura për publikun televiziv, ato që shikuesi i njeh dhe i këndon.\nTë gjitha këngët do të realizohen “LIVE”, nga një formacion i plotë orkestral dhe interpretuesit, që mund të jenë solo, duete, trio ose bandë.\nNë tetor nis edicioni i 6-të i talent show më të famshëm dhe më jetëgjatë në të gjithë botën “X Factor Albania” me Alketa Vejsiun dhe regji nga Vera Grabocka, një format i cili nuk ka nevojë për shpjegim sepse njihet nga të gjithë. Zëra dhe talente të reja në garë për të triumfuar pas netëve LIVE të spektaklit hit.\nJemi duke përgatitur edhe një spektakël të ri dhe një emision të ri që do të nisin transmetimet gjatë vitit 2025.\n \nSezoni televiziv në TV KLAN nisi më datë 2 shtator 2024, me të gjitha programet strukturë, si emisioni i mëngjesit “Aldo Morning Show” nga Aldon Lipe në edicionin e 18-të të tij çdo ditë, ora 06:59; “Shije shtëpie” me Katerina Trungu, çdo ditë ora 09:00, “Rudina” nga Rudina Magjistari në edicionin e 15-të, çdo ditë ora 17:00; emisioni satiro-investigativ “Stop”, nga Saimir Kodra dhe Gentian Zenelaj, në vitin e 10-të tij; “Opinion” nga Blendi Fevziu, nga e hëna në të enjte, në sezonin e 28-të; “Histori shqiptare” nga Alma Çupi, në sezonin e 8-të. Më 15 shtator, nisi sezonin edhe superprogrami i së dielës “E diela shqiptare” nga Ardit Gjebrea, në sezonin e 16-të.\nTë gjithë këto programe kanë vijuar prej vitesh transmetimin dhe jetëgjatësia e tyre dëshmon dhe suksesin apo pëlqyeshmërinë te publiku shqiptar. Prandaj dhe nuk është parë nevoja e ndryshimeve të mëdha në autorë apo prezantues, sepse vijojnë të jenë të ndjekura. Secili program ka bërë ndryshime të vogla në strukturë apo staf, për të sjellë më të mirën në ekran.\n \nMedia sociale është fenomeni i viteve të fundit dhe televizioni mbetet media tradicionale dhe media besnike ndaj brezit mbi 40 vjeç. Mediat sociale dhe platformat ndërkombëtare që janë me pagesë përdoren kryesisht nga adoleshentët dhe të rinjtë.\nGjithsesi blerja e serialeve në TV pa pagesë, që transmetohen në platformat online, është një tjetër alternativë për të thithur publikun ose hartimi apo blerja e serialeve edhe për adoleshentët dhe të rinjtë është një tjetër opsion, që televizioni të mbetet pjesëtari plus në familje.\nAplikacioni “Klani im”, i cili transmeton online 27 kanale televizive shqiptare dhe ofron opsionin “catch up” për 7 ditë, është simotra e televizionit, duke e ndihmuar atë që programet e tij të shikohen në TV jo vetëm në shtëpi, por edhe në momentin kur ti ke kohë për të parë programin tënd të preferuar.\n \nDo të kemi më shumë argëtim me spektaklet dhe emisionet, por duke qenë se ky është një vit elektoral, besoj se edhe politika nuk do të mungojë të jetë e pranishme.\n \nPërveç serialeve aktuale në transmetim shumë të ndjekur, këtë sezon vjen një surprizë e madhe, seriali turk “Familja”, me aktorin e famshëm Kivanc Tatlitug, i cili vjen i dubluar në shqip në versionin më origjinal.\nNga kompania e suksesshme “Ay Yapim” vjen një nga historitë më të bukura të dashurisë mes Devin dhe Asllan, çifti më “rebel” kur bëhet fjalë për “rregullat e familjes”.\nKëtë sezon ka nisur edhe seriali dramatik “Një dashuri”, një histori komplekse dashurie, e cila bashkon dy familje që janë pole të ndryshme, por ndajnë të njëjtat të vërteta të thella. Me një kast aktorësh të shkëlqyer si Sila Tyrkollu (Amaneti), Evrim Alasya (Dhoma e kuqe), Baris Kilic (Shtëpiake të dëshpëruara) dhe Sibel Tashciollu (Tokë e hidhur).\nProdhim i vitit 2024 dhe seriali nr.1 me rekorde shikueshmërie në çdo episod të tij. Gjatë këtij sezoni do të vijë premierë edhe seriali “Zemër e plagosur”, me aktorin shqiptar Bertan Asllani, si dhe serialet më të mira turke “Pa mëshirë”, “I burgosuri” dhe “Jeta ime e mrekullueshme”. “El presidente”, sezoni i dytë me skandalin e bujshëm korruptiv të FIFA-s, vjen premierë në fund të vitit.\n \n75% e programacionit ditor është prodhim i TV KLAN dhe 25% zënë vend programet e blera.\n \nKostot e prodhimit janë shtuar për të ofruar më shumë cilësi, ndërsa të ardhurat fatkeqësisht janë më të pakta.\n \nTurqia vazhdon të mbetet eksporti më i madh televiziv në të gjithë botën. Prodhimet turke janë ndër më të mirat në tregun botëror, duke mbetur shteti i 2-të në botë pas SHBA-së që prodhon seriale dhe filma.\nProdhimet turke tashmë kanë fituar terren edhe në Europë si Itali, Spanjë, Gjermani apo dhe në vende që dikur prodhonin vetë, tashmë ato po blejnë nga Turqia, si Brazili, Argjentina apo vende nga Amerika e Jugut.\nNisur nga suksesi i tyre, gjiganti i medias online Netflix ka porositur për vitin 2025, 20 seriale për t’i përfshirë në fillim të vitit në katalogun e vet.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "“Platforma OTT ka rritur kërkesën nga tregjet përtej Atlantikut”  ", "article_link": "https://monitor.al/platforma-ott-ka-rritur-kerkesen-nga-tregjet-pertej-atlantikut/", "article_description": "Flet Eglinor Ramaj – CEO i Digitalb   Digitalb ishte i pari që hyri në tregun shqiptar në vitin 2...", "time_of_post": "5 days më parë", "image_url": "https://monitor.al/wp-content/uploads/2024/09/Eglinor-Rama-1149-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.92014217376709, "article_body": "Digitalb ishte i pari që hyri në tregun shqiptar në vitin 2004, duke sjellë një shërbim novator të platformave televizive me pagesë. Edhe sot, operatori vijon që të investojë në teknologji.\n“Krijimi i Aplikacionit Digitalb në vitin 2022 ka qenë një revolucion në tregun audioviziv në vendin tonë, por edhe në rajon”, pohon Eglinor Ramaj, CEO i Digitalb.\nAi shton se popullarizimi i përdorimit të Aplikacionit Digitalb (Platforma OTT) ka çuar në një trend rritës të kërkesës.\n“Aplikacioni Digitalb, përveçse u shërben tregjeve tona natyrale si Greqia, Italia, Gjermania, Vendet Skandinave etj., ka krijuar edhe një treg të ri përtej Atlantikut”.\nEcuria e aktivitetit të shoqërisë ka qenë e mirë gjatë vitit 2023 dhe ka pasur përmirësim të dukshëm gjatë vitit 2024. Popullarizimi i përdorimit të Aplikacionit Digitalb (Platforma OTT) ka çuar në një trend rritës të kërkesës. Nga ana tjetër, edhe rritja e cilësisë së transmetimeve në Platformën Tokësore dhe atë Satelitore ka ndikuar në rritjen e numrave të përdoruesve.\nSa i përket rënies së të ardhurave të krahasuara gjatë viteve 2022/23, ajo lidhet me marrëdhënie kontraktore problematike në tregun e Kosovës, si rezultat i vakumit ligjor që shoqëroi këto dy vjet lidhur me të drejtat e transmetimit të eventeve sportive ndërkombëtare.\nFatmirësisht, kjo situatë ka ndryshuar në kahun pozitiv, duke rikthyer pozicionin tonë në atë treg. Gjatë vitit 2024, kompania paraqet një gjendje shumë të mirë të aktivitetit dhe financiarisht të shëndoshë.\n \nKrijimi i Aplikacionit Digitalb ka qenë një revolucion në tregun audioviziv në vendin tonë, por edhe në rajon. Kjo për arsyen e thjeshtë se ky aplikacion mundëson ndjekjen e programeve live, përveç atyre video on demand.\nNë ndryshim nga platformat ndërkombëtare si Netflix apo Amazon Prime, në të cilat abonenti mund të shikojë vetëm filma apo programe librari, si në një videotekë, në Aplikacionin Digitalb abonenti mund të shikojë edhe programe live, televizione lineare dhe evente sportive të drejtpërdrejta, e nga ana tjetër, edhe videotekën prej më shumë se 30,000 tituj filmash, serialesh, dokumentarësh etj.\nAplikacioni mund të përdoret më së miri në të gjithë televizorët e çdo marke prodhimi, e nga ana tjetër, edhe nëpërmjet pajisjeve mobile si tablete dhe telefona. Kjo eksperiencë e re e të ndjekurit televizion ka joshur abonentë të rinj, si brenda vendit, ashtu edhe jashtë tij, pasi është edhe një mënyrë shumë e leverdishme nga ana teknike.\nGjithashtu, abonimi për këto shërbime mund të bëhet online në faqen zyrtare të Digitalb. Pra gjithçka është tepër e lehtë dhe mund të bëhet nga shtëpia, pa pasur nevojë për t’u paraqitur në dyqane dhe pa nevojën e pajisjeve shtesë.\n \nNjë nga arsyet themelore të krijimit të aplikacionit Digitalb ka qenë pikërisht nga kërkesa e lartë që kemi pasur nga diaspora. Në shumë prej qyteteve europiane, përdorimi i antenave satelitore është kufizuar, e në këto kushte lindi si nevojë imediate qasja në shërbimet tona nëpërmjet internetit, pra një aplikacioni.\nEdhe më emergjente ishte situata në Shtetet e Bashkuara dhe Kanada, ku nuk kemi pasur prezencë, pasi shërbimi satelitor nuk arrinte t’i mbulonte.\nKështu aplikacioni Digitalb, përveçse u shërben tregjeve tona natyrale si Greqia, Italia, Gjermania, Vendet Skandinave etj., ka krijuar edhe një treg të ri përtej Atlantikut. Familjet shqiptare tani në Shtetet e Bashkuara dhe kudo në botë, mund të shikojnë gjithë programet tona nëpërmjet aplikacionit.\n \nSigurisht, rritja e emigracionit ndikon në shumë parametra ekonomikë, në mënyrë direkte dhe indirekte kundrejt aktivitetit tonë.\nSidoqoftë, ne jemi të bindur dhe besojmë se edhe ata njerëz që vendosin të emigrojnë, në listën e gjërave që marrin me vete, janë edhe shërbimet tona, të cilat i mbajnë të lidhur me zhvillimet në vendin amë, por edhe duke i dhënë argëtimin e nevojshëm që gjithsecili ka nevojë kur ndodhet në një vend të huaj.\n \nNuk besoj se kemi pasur ndonjëherë konkurrencë reale nga platformat ndërkombëtare. Edhe në vitet 2020 dhe 2021, kur platforma si Netflix dolën “në modë”, penetrimi i tyre ka qenë vërtet i papërfillshëm.\nSiç edhe e përmenda më sipër, këto platforma ofrojnë vetëm një librari me programe, kryesisht filma e seriale. Kjo librari është e kufizuar dhe në më pak se 3 muaj, këto aplikacione nuk kanë se ç’t’i ofrojmë më shumë abonentit, duke i kthyer në të papreferuara nga audienca shqiptare.\nNë ndryshim nga to, ne ofrojmë transmetime live të televizioneve më të ndjekura kombëtare e lokale, e gjithashtu edhe eventet sportive më elitare, për të cilat ne kemi të drejta ekskluzive transmetimi.\n \nKy është një problem vërtet shumë serioz, për të cilin duhen marrë masa të menjëhershme nga strukturat shtetërore.\nInformaliteti në industrinë audiovizive dhe të telekomunikacionit lidhet tërësisht me piraterinë. Ka shumë operatorë ISP dhe kabllorë, që duke piratuar programe televizive, shkaktojnë me dashje edhe evazion fiskal.\nKëtë fenomen po e ndjekim në mënyrë intensive me organet ligjzbatuese.\nËshtë tepër e nevojshme që të merren masa të menjëhershme, duke krijuar grupe pune Task Force, me pjesëmarrjen e AKEP, AMA, Krimit Ekonomik dhe Prokurorisë dhe momentalisht jemi në kontakt të vazhdueshëm me këto organizma, për të arritur frenimin e fenomenit, i cili na dëmton ne, por edhe më shumë dëmton edhe vetë financat e shtetit, konkurrencën e lirë, si dhe konsumatorin.\nShumë shpejt do të mund të kemi profile të personalizuara për abonentët në Aplikacionin Digitalb. Kështu nëpërmjet Inteligjencës Artificiale, aplikacioni do ta “njohë” përdoruesin dhe nisur nga kjo do t’i shfaqë atij rekomandime me programet e preferuara.\nNga ana tjetër, gjatë këtij viti do të kemi kanale të tjera, të cilave do t’u rritet cilësia e transmetimit, duke i kthyer në High Definition. Përveç kësaj, shumë surpriza në lidhje me programet do të vijojnë, duke filluar që nga muaji tetor.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "“Shtojmë peshën e argëtimit në prime-time”", "article_link": "https://monitor.al/shtojme-peshen-e-argetimit-ne-prime-time-2/", "article_description": "Flet Fatos Risto, Drejtori i Programacionit në Vizion Plus   Argëtimi duket se do të dominojë në ...", "time_of_post": "5 days më parë", "image_url": "https://monitor.al/wp-content/uploads/2024/09/Media-audience-televizion-telekomande-1149-690x457.jpg", "depth": 2, "download_timeout": 180.0, "download_slot": "monitor.al", "download_latency": 3.020777940750122, "article_body": "Argëtimi duket se do të dominojë në prime-time në ekranin e Vizion Plus ku nga shtatë ditët e javës pesë kanë këtë fokus.\nFatos Risto, Drejtori i Programacionit në Vizion Plus, nënvizon se ka disa ndryshime të programeve ekzistuese tashmë të konsoliduara, ashtu siç ka edhe risi.\nNjë show i ri humori, një spektakël në kërkim të talenteve që vjen si pjesë e një patente ndërkombëtare, si dhe vijimi i rrugës së nisur me një reality show pritet të jenë disa nga programet e spikatura të këtij sezoni.\nEdhe politika, si efekt i vitit elektoral, siç cilësohet viti 2025, për shkak të zgjedhjeve, do të ketë një qasje më të përqendruar.\n \nSezoni i ri në Vizion Plus ka nisur duke rikthyer në ekran të gjithë programet e ditës dhe mbrëmjes, me ofertën më të balancuar gjeneraliste që karakterizon programacionin e televizionit, që shoqëron shqiptarët kudo ku ndodhen dhe në çdo orë të ditës.\nDita nis me “7 pa 5”, i përshtatshëm për mëngjeset e shpejta, por edhe ato të gjata. Pasditja e mbushur plot me histori e personazhe që mbizotërojnë si në botën reale, ashtu edhe në atë të rrjeteve sociale. Deri në mbrëmje, kur faktet dhe ngjarjet e ditës shihen edhe me nota satirike për t’i bërë më të thjeshta dhe argëtuese.\nBaza e ofertës programore përbëhet nga “daytime” (të ditës) që janë programet e përditshme, të cilat zakonisht kanë karakterin e një kontejneri rubrikash të përcaktuara. Redaksitë kanë gjithmonë synimin për të modifikuar formën dhe përmbajtjen e tyre.\nKëtë sezon, “Vizioni i Pasdites” do të merret dhe me aktualitetin ndërsa “Living Room” merr një pozicionim të ri, duke u vendosur në fundjavë(të shtunën), duke rritur shanset për të sjellë më shumë personazhe që flasin përmes mënyrës së tyre të jetesës, me premtimin se është salloni më shumëngjyrësh i fundjavave në TV. Por ndryshimet më të mëdha vijnë në Prime-Time.\nMjeshtri prej dekadash i humorit Agron Llakaj do të sjellë një show të ri humori me titull “PaPare NAJT”. Menduar si një version më i lakuar dhe selektiv se “AlPazar”, me një ritëm dhe ligjërim më bashkëkohor, përfshin një pjesë të aktorëve të “AlPazar”, por edhe personazheve të rinj.\nNdërsa të dielën në mbrëmje do të zërë vend një simbiozë premtuese e “Albano’s Show” me “Armikun e Popullit”, nën drejtimin vështirë të parashikueshëm dhe gjithmonë befasues të Albano Bogdos.\n \nPër një televizion gjeneralist, raporti i balancuar mes informimit dhe argëtimit është prioriteti kryesor.\nDuke qenë se sezoni shtrihet, në pjesën e dytë të tij, edhe gjatë një viti zgjedhor, edhe kapacitetet tona do të vihen plotësisht në funksion të një pasqyrimi sa më profesional të ofertës politike që iu ofrohet shqiptarëve që nga fushata deri në ditën e votimit e më pas.\nAnalizat, komentet, raportimet janë gjithmonë një burim kurioziteti që i shoqëron shikuesit gjatë kësaj periudhe, për të cilat ne do të kujdesemi që të jenë sa më të gjera e gjithëpërfshirëse. Por në terma të kohës televizive, 70% e ofertës në Prime Time është argëtimi.\nPesë nga shtatë netët e javës janë argëtim. Dy net janë rezervuar për politikën dhe fjalën që i është besuar, edhe këtë vit, redaksisë së “Quo Vadis”, me takimet e së martës (bazuar në një intervistë joformale) dhe së enjtes, debate të ndezura ndërtuar mbi temat mbizotëruese të ditës.\nNdërsa argëtimin e sjellim përmes prodhimeve origjinale si “Fake Off”, formateve të blerë si “Albania’s Got Talent” dhe 2Ferma Vip”, por edhe përmes netëve dedikuar kampionëve të Europës, “Champions League Night”, dy herë në muaj, çdo të mërkurë, apo netëve kushtuar filmave dhe serialeve me famë ndërkombëtare.\nPolitikë, aktualitet, show, humor, satirë, futboll i zgjedhur, dramaturgji…kjo e bën ofertën tonë të balancuar në lidhje me diversitetin dhe zhanreve të angazhuara në prime-time.\n“Albania’s Got Talent”, i pari dhe i vetmi format global i “ekstravagancës” së talenteve ku interpretues të jashtëzakonshëm, konkurrojnë për çmime që nuk blihen dot me para. Numra duke filluar nga sublimja deri te qesharakja.\nKujtdo që bën diçka, i jepet mundësia që të fitojë zemrat e një kombi të tërë. Në diskutim është një mundësi që mund t’i ndryshojë jetën. Pa moshë, pa kufij, pa shanse të dyta me objektivin për të pohuar se: Shqipëria ka talent!\n“I Paepuri”, seriali më i ndjekur me 16.71% shikueshmëri në kategorinë AB të audiencës turke duke u bërë seriali më i ndjekur i sezonit 23/24. Protagonist është aktori i njohur nga “Familja e Madhe”, Oktay Kaynarca, i cili këtë herë vjen në rrolin e Xhezair Turkut, një agjent sekret rebel që pasi fshihet për të mbijetuar, krijon dy familje paralele që nuk mund të fshihen as nga njëra-tjetra.\n“Arrati e Kaltër” që tërheq vëmendjen me kastin dhe mjeshtërinë e historisë, që në ndryshim nga serialet e mëparshme romantike të kësaj ore përmban një dozë më të madhe drame. Tërheqës është gjithashtu edhe vendi i xhirimeve të serialit, në perlën e Egjeut, buzë detit Marmara në një qytet-port dhe shumë turistik.\nPrioriteti ynë janë gjithmonë prodhimet origjinale. Vizion Plus ka fuqizuar prodhime në zhanre shumë të vështira siç janë sit-com FAMILJA KUQEZI apo live action comedies (komedi live) si “AlPazar” për vite me radhë dhe do të vazhdojmë ta bëjmë, duke qenë një kontribuues i rëndësishëm në prodhimin e pavarur të krijuesve vendas. Prodhimet origjinale janë në kuotën 67% në krahasim me 33% të importit.\nEdhe patentat e blera kthehen në një prodhim origjinal përmes punës që bëhet për lokalizimin e elementeve të tyre. Vizion Plus është një televizion që qarkullon me limfën e një kombi dhe rreh me ritmin e një metropoli.\nGjeneralisti mbetet “zjarri” rreth të cilit mblidhet e gjithë familja. Gen Z janë 26% e audiencës së përgjithshme, por vetëm gjysma e tyre sheh rregullisht TV. Sfida për ta mbajtur interesin e këtij brezi është sa e televizionit, po aq edhe përtej tij, te kufijtë që e ndajnë nga një medium tjetër siç është interneti.\nPër këtë arsye lind edhe televizioni në rrjet, jo vetëm streaming i sinjalit linear, por edhe e gjithë përmbajtja vihet në dispozicion të shikuesve që mund ta shfletojnë sipas kërkesës. Sfida e televizionit është të kthehet nga një shpërndarës, në një mbajtës të përmbajtjes.\nMe teknologjinë në duart e çdo individi është bërë e thjeshtë për të prodhuar low-cost me një standard transmetimi. Ajo që dikur kuptohej si investim, sot ka një kuptim më të gjerë.\nInvestohet në ide, në casting, në shërbime ndriçimi dhe imazhe të sofistikuara sepse televizioni nuk është thjesht një rrjet social ku komunikimi pothuajse diadik (user, followers) është dominues. Televizioni është një agregat njerëzish, interesash, këndvështrimesh të masës, i kalon grupet e njerëzve dhe është publik.\nKy lloj investimi është më i rëndësishmi sot dhe që kuptohet vetëm nga disa partnerë të kualifikuar. Kjo është një nga sfidat e tregut, që ne presim dhe përpiqemi ta ndryshojmë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "Sektori i çelikut po kalon një periudhë të vështirë", "article_link": "https://monitor.al/sektori-i-celikut-po-kalon-nje-periudhe-te-veshtire-3/", "article_description": "Flet Erdal Demir, Administrator, Kurum International   Kurum International, prodhuesi i çelikut d...", "time_of_post": "5 days më parë", "image_url": "https://monitor.al/wp-content/uploads/2024/09/Kurum-industri-1-1149-690x410.jpg", "depth": 2, "download_timeout": 180.0, "download_slot": "monitor.al", "download_latency": 3.3929433822631836, "article_body": "Kurum International, prodhuesi i çelikut dhe energjisë dhe një ndër eksportuesit më të mëdhenj në vend, po kalon një periudhë të vështirë.\nTë ardhurat në vitin 2023 kanë rënë, si rrjedhojë e reduktimit të çmimeve të hekurit të ndërtimit në bursat ndërkombëtare, pas rritjes së fortë të tyre vitin e mëparshëm. Edhe 2024 pritet të jetë vit i vështirë për sektorin e çelikut, me një parashikim të vijueshmërisë së rënies së çmimeve dhe përfitueshmërisë në sektor.\nErdal Demir, Administrator i Kurum International, pohon se shoqëria nga mesi i gushtit ka mbyllur procesin e prodhimit në fabrikën e çelikut dhe të petëzimit, ndërkohë që është arritur një marrëveshje me punëtorët për këtë çështje, duke u siguruar atyre që të mos penalizohen, për shkak të mbylljes së aktivitetit të prodhimit.\nNdërkohë, për të pasur mundësinë e rritjes së konkurrueshmërisë, shoqëria po vazhdon procesin e investimeve në të gjitha proceset prodhuese.\n \nViti 2023 ka qenë i mbushur me sfida për kompaninë, sfida të cilat kanë vijuar edhe në 6-mujorin e parë të 2024. Në tërësi, kompania ka vijuar të performojë kënaqshëm në shifra dhe volume shitjesh, por pritshmëritë nuk janë realizuar, sidomos në sektorin e prodhimit dhe tregtimit të hekurit të ndërtimit, ndërkohë që sektori i energjisë ka vijuar të ketë ecuri të mirë.\nGjatë vitit 2023 janë prodhuar gjithsej 281.373 tonë hekur ndërtimi, ndërkohë që janë tregtuar në total 506.584 tonë hekur ndërtimi, një shifër kjo më e lartë në volume në historinë e kompanisë në Shqipëri. Janë prodhuar gjithsej 373 milionë kW energji elektrike, nga të cilat 266 milionë kW janë tregtuar dhe 107 milionë kW janë përdorur në fabrikat e shoqërisë.\nTë ardhurat totale janë 37.737 milionë lekë, ose afërsisht 366 milionë euro, me një fitim pas tatimit 4.462.168.911 lekë. Shoqëria ka paguar 816.478.307 lekë tatimfitimi.\nUlja e të ardhurave lidhet kryesisht me rënien e çmimeve të hekurit të ndërtimit në bursat ndërkombëtare, e pritshme pas situatës së çmimeve të larta në 2021-2022, si dhe rënien në çmimet e energjisë, gjithashtu e pritshme pas krizës energjetike dhe periudhës së çmimeve të larta në vitin 2022.\nPër këto arsye, ashtu si edhe vitin që shkoi, shoqëria momentalisht ka mbyllur procesin e prodhimit në fabrikën e çelikut dhe të petëzimit, ndërkohë që është arritur një marrëveshje me punëtorët për këtë çështje, duke u siguruar atyre që të mos penalizohen për shkak të mbylljes së aktivitetit të prodhimit.\nNdërkohë, për të pasur mundësinë e rritjes së konkurrueshmërisë, shoqëria po vazhdon procesin e investimeve në të gjitha proceset prodhuese.\n \n \nViti 2024 pritet të jetë i vështirë për sektorin e çelikut, me një parashikim të vijueshmërisë së rënies së çmimeve dhe përfitueshmërisë në sektor, duke vështirësuar vazhdimin e prodhimit në fabrikat e çelikut dhe petëzimit.\nEdhe gjatë 2023, shoqëria ka prodhuar me kapacitet mjaft të reduktuar, rreth 50%, dhe me ndalesa në prodhim, disa herë gjatë vitit.\nKëtë periudhë, siç e përmendëm edhe më sipër, shoqëria po e shfrytëzon për kryerjen e investimeve të nevojshme në rinovimin e fabrikave të petëzimit, fabrikën e oksigjenit dhe rinovime të pjesshme në fabrikën e çelikut. Investimet priten të përfundojnë në fund të vitit 2024 dhe priten të sjellin rritje të kapaciteteve dhe produktivitetit në fabrikë.\n \n \nTregu i shoqërisë vijon të mbetet kryesisht eksporti në rajon, Kosovë, Republika e Maqedonisë së Veriut, Mal i Zi, si dhe në Republikën e Serbisë.\nTheksojmë që tregu ballkanik është bërë shumë më tepër i vështirë dhe konkurrenca me fabrikat e mëdha sidomos nga Turqia, është ashpërsuar dhe rritur në vitet e fundit, pasi tregu ballkanik dhe zhvillimi i sektorit të ndërtimit në këtë rajon, kanë tërhequr mjaft fabrika e kompani tregtare nga Turqia apo Lindja e Mesme.\n \nAmbienti në Shqipëri dhe në përgjithësi në rajonin tonë ka vijuar të ashpërsohet dhe vështirësohet gjatë 2023, janë faktorë të ditur dhe të përmendur nga mjaft biznese të tjera, por më kryesoret mund të përmendim:\nVështirësitë në tregun e punës dhe gjetjes apo mbajtjes së punonjësve dhe specialistëve, vështirësitë financiare për eksportuesit që lidhen me kursin e këmbimit dhe zhvlerësimin e monedhës europiane, humbja e avantazheve konkurruese që ka pasur Ballkani si pasojë e humbjes së produktivitetit nga fabrikat, çmimet e larta të energjisë elektrike dhe rritja në përgjithësi e kostove të tjera mbështetëse qoftë në transport, kapacitete të kufizuara të porteve detare dhe mungesa e infrastrukturës hekurudhore funksionale kanë ndikuar në përkeqësimin e produktivitetit dhe realizimit të operacioneve logjistike të niveleve të mëdha, siç kërkon industria e rëndë.\nShoqëria është në përfundim të planit të ri të organizimit, dhe gjatë vitit 2023 janë shlyer gjithsej afërsisht 66 milionë euro kredi ndaj kreditorëve, duke ulur ndjeshëm ekspozimin.\nPritet që në fund të vitit 2024 plani i organizimit të përfundojë.\n \në \nKompania Kurum International besojmë se bëri zgjedhjen e duhur dhe mjaft të guximshme për kohën, duke iu drejtuar gjykatës për një proces ristrukturimi me kreditorët. Kuptohet që gjatë vitit 2016 deri në qershor 2017, që u arrit miratimi i planit të ri të organizimit, kaluam një periudhë të vështirë.\nNga njëra anë vijuam negociatat me kreditorët, për të arritur kushte sa më të kënaqshme për kreditorët dhe të realizueshme financiarisht për shoqërinë, nga ana tjetër, për të ringritur fabrikat dhe aktivitetin ekonomik të shoqërisë.\nFalënderojmë të gjithë bankat kreditore, të cilat në fund të fundit patën besim dhe lejuan vijueshmërinë e aktivitetit të shoqërisë, besim të cilin ua kemi rikthyer me shlyerjen totale të kredive për gati të gjithë kreditorët e pasiguruar dhe të siguruar, duke u garantuar plus shumave të detyrimeve kontraktuale, edhe interes gjatë periudhës së riorganizimit.\nE thënë më thjesht, kreditorët na dhanë kohën e mjaftueshme për të shlyer detyrimet, pa u cenuar në të drejtat e tyre, dhe shoqëria e shfrytëzoi këtë kohë për t’u ringritur.\n \nE theksuam edhe më lart që gjatë viteve 2023 dhe 2024, shoqëria ka bërë investime në rinovimin e linjave të prodhimit, si dhe gjatë 2024 ka vijuar me planet për investime në përmirësim teknologjik, për të bërë të mundur rritje të produktivitetit dhe përballim të konkurrencës në sektor.\nGjatë vitit 2023 mbaroi me sukses rinovimi në HEC Shkopet (në total 12.5 milionë euro) dhe gjatë 2024 do të fillojë investimi në HEC Bistrica 1 dhe HEC Bistrica 2, me vlerë totale prej 11.8 milionë eurosh.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "Programet më të lira dhe më të shtrenjta në ekranet shqiptare", "article_link": "https://monitor.al/programet-me-te-lira-dhe-me-te-shtrenjta-ne-ekranet-shqiptare-3/", "article_description": "Çmimet e reklamave në televizionet shqiptare kanë mbetur pak a shumë të njëjta edhe në këtë sezon...", "time_of_post": "5 days më parë", "image_url": "https://monitor.al/wp-content/uploads/2024/10/Media-televizion-audience-1-1151-690x345.jpg", "depth": 2, "download_timeout": 180.0, "download_slot": "monitor.al", "download_latency": 2.7606260776519775, "article_body": "Çmimet e reklamave në televizionet shqiptare kanë mbetur pak a shumë të njëjta edhe në këtë sezon të ri, duke reflektuar ndryshime të vogla te ndonjë prej tyre, ku me ulje e ku me rritje, si efekt edhe i perceptimit mbi suksesin që kanë programe të ndryshme.\n“Monitor” përpunoi edhe këtë vit çmimet për tre prej televizioneve kryesore kombëtare, për të pasur një panoramë më të qartë se cilat janë programet më të shtrenjta dhe ato më ekonomike për të reklamuar.\nNë Top Channel, zakonisht në dy vitet e fundit, rekordin e ka mbajtur reklama në reality show-n, Big Brother, por duke qenë se ky program ende nuk ka hyrë në programacion, nuk ka një çmim as për këtë vit.\nNë krye vijon të mbetet “Portokalli”, ku reklama që transmetohet para fillimit të show-t të humorit kushton 4200 lekë/sekondë dhe gjatë ndërprerjeve, 7800 lekë/sekondë. Në raport me vitin e shkuar, duket se ka një rishikim në ulje të tarifave për këtë program.\nPas “Portokalli”, dy-tre programet e tjera më të paguara në aspektin e reklamave janë “Me shqiptarët” që sapo ka nisur, “Piramida” e cila pritet të nisë dhe “Top Story”, që kushtojnë 4200 lekë/sekondë, nëse reklama transmetohet para fillimit dhe 6000 lekë/sekondë nëse ajo transmetohet gjatë ndërprerjeve. Logjikisht programet që transmetohen në prime-time kanë çmime më të kripura, teksa më të lirat janë reklamat në emisionet e mëngjesit apo paradites.\nNë televizionin Klan, në krye vijon të mbetet “Opinion” i së enjtes, me çmim prej 3400 lekë/sekondë para nisjes së transmetimit dhe 6750 lekë/sekondë gjatë transmetimit. Në ditët e tjera e hënë – e mërkurë, për të njëjtin emision, reklama kushton 2000 lekë/sekondë. para nisjes së transmetimit dhe 5400 lekë/sekondë, për ndërprerjet gjatë programit.\nMë pas vjen “E diela shqiptare” që nis para transmetimit me çmim 1400 lekë/sekondë dhe më pas gjatë ndërprerjeve deri në orën 15:20 kushton 4700 lekë/sekondë. Çdo ndërprerje në pjesën e dytë pas këtij orari ka çmim edhe më të shtrenjtë prej 5400 lekë/sekondë.\nEmisioni “Stop” dhe serialet janë të tretët në renditje për tarifat më të larta në totalin e programeve të TV Klan. Çdo reklamë para fillimit kushton 2700 lekë/sekondë dhe gjatë transmetimit 4400 lekë/sekondë.\n“X Factor”, një talent show që nis në Klan, ka të përcaktuar vetëm çmimin para fillimit të tij që është 3400 lekë/sekondë, por ende nuk ka një çmim për ato reklama që transmetohen gjatë ndërprerjeve.\nNë tarifat zyrtare të Vizion Plus, në krye duket se qëndron një talent show që pritet të nisë në nëntor. Bëhet fjalë për “Albania’s got talent”, ku tarifa është 9000 lekë/sekondë. Më pas dy show humori.\nI pari një prodhim i ri “Papare Najt” (Agron Llakaj) që nis më 12 tetor dhe i dyti “Armiku i Popullit & Albani Bogdo”, që kanë një tarifë prej 3000 lekë/sekondë, para nisjes së transmetimit dhe 6600 lekë për transmetimet gjatë ndërprerjeve.\nEdhe në këtë rast, programet me tarifa më të lira i përkasin mëngjesit me 600 lekë/sekonda.\n \n ka vijuar të jetë televizioni më i madh në vend edhe në 2023 nga transmetuesit pa pagesë. Të ardhurat arritën në gati 2.5 miliardë lekë, me një zgjerim prej 19%.\nAlbert Dumani Drejtori i Programacionit dhe Blerjeve në TVKLAN pohon se televizioni është gjithmonë nën “presionin” e investimeve për përshtatje me të gjithë gjeneratat në kuptimin e prodhimeve që ofron, blerjeve por edhe qasjes dixhitale pra aksesi sa më i thjeshtë përmes aplikacioneve.\n“Të paktën 75% e grilës programore ditore është prodhim i TVKLAN dhe 25% zënë vend programet e blera. Kostot e prodhimit janë shtuar për të ofruar më shumë cilësi ndërsa të ardhurat fatkeqësisht janë më të pakta” shprehet ai.\n ëshë i dyti më i madh në vend. Të ardhurat e televizionit ishin 1.75 miliardë lekë në 2023, me një zgjerim prej gati 22% me bazë vjetore. Sipas raportit të aktivitetit, bazuar në plan biznesin e tij, synohet që në 2 vitet e ardhshme të shtohen kapacitetet teknike në prodhim, shtrirje sinjali etj.\nInvestimet e deritanishme në infrastruktura transmetuese, pajisje transmetimi, MwLinks, sisteme antenash, switches, routing, FO etj i kalojnë 2,5 ml Euro. I njëjti buxhet i fragmentuar në 2 vite parashikohet të investohet për teknologjitë e përparuara në të ardhmen.\n, raportoi të ardhura prej 544 milionë lekësh, me rritje 25% me bazë vjetore.\n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Ekonomi", "article_title": "Televizionet, mes spektaklit dhe politikës", "article_link": "https://monitor.al/televizionet-mes-spektaklit-dhe-politikes-2/", "article_description": "Gara për të tërhequr pas vetes audiencën në këtë sezon të ri në televizione nuk duket të jetë aq ...", "time_of_post": "5 days më parë", "image_url": "https://monitor.al/wp-content/uploads/2024/10/Media-televizion-audience-2-1151-690x464.jpg", "depth": 2, "download_timeout": 180.0, "download_slot": "monitor.al", "download_latency": 2.980684518814087, "article_body": " \nTelevizionet kanë ndezur motorët në një garë të re për audiencën, në një sezon që duket se nuk do të ketë shumë ndryshime në bazën e programeve që ofrojnë.\nModifikimet e programeve, prej vitesh të sprovuar në ekran, kanë qenë  më tepër korrigjuese ose përmirësuese, në funksion të një qasje të re dhe të rifreskuar të formatit.\nPavarësisht bazës së pandryshuar, kur vjen puna te hyrjet e reja në programacion, ajo që bie në sy është një rritje e dozës së argëtimit por këtë herë sa i takon show-t dhe spektaklit, duke u larguar pak nga reality, diçka që në dy vitet e shkuara ka qenë epiqendër e një pjese të ekraneve.\nKjo nuk do të thotë që ky zhanër do të mungojë, përkundrazi vijojnë të mbeten pjesë e programacionit por duke u kufizuat vetëm tek ato që kanë krijuar tashmë një emër dhe njihen nga audienca siç janë “Big Brother Vip” dhe “Ferma Vip”.\nEksperimentet e reja në këtë vit mungojnë, duke kërkuar më shumë vendosjen e balancës, në një sezon ku edhe politika do të ketë më shumë vëmendje si efekt i vitit elektoral 2025, kur do të zënë vend zgjedhjet parlamentare.\n \nMuaji tetor shënoi zyrtarisht fillimin e sezonit të ri në televizione. Programet bazë prej vitesh në ekran kanë vijuar të mbeten shtylla kryesore, duke pësuar pak ose aspak ndryshim.\nNë tërësi, ajo që bie në sy në programacionin e secilit është rritja e numrit të spektakleve dhe show-ve argëtues, komedive, serialeve me synim jo vetëm tërheqjen e audiencës, por edhe rritjen e interaktivitetit me të.\nSpektaklet që kanë nisur transmetimin apo pritet të fillojnë në vazhdim duket se po tentojnë të jenë më afër audiencës, duke “thirrur” pranë vetes, në disa raste nostalgjikët, në të tjera ata që duan të luajnë apo të bëhen pjesë e talent-show apo përjetimit të historive njerëzore.\n“Rikthehen “Këngët e shekullit”, pas një periudhe mungese 10-vjeçare, si një projekt që merr përsipër të sjellë superhite, këngë shumë të njohura për publikun televiziv, ato që shikuesi i njeh dhe i këndon. Të gjitha këngët do të realizohen “LIVE”, nga një formacion i plotë orkestral dhe interpretuesit, që mund të jenë solo, duete, trio ose bandë.\nNë tetor nis edicioni i 6-të i talent show më të famshëm dhe më jetëgjatë në të gjithë botën “X Factor Albania” me Alketa Vejsiun dhe regji nga Vera Grabocka. Jemi duke përgatitur edhe një spektakël të ri dhe një emision të ri që do të nisin transmetimet gjatë vitit 2025” pohon Albert Dumani, Drejtori i Programacionit dhe Blerjeve në TV KLAN.\nTop Channel gjithashtu duket se e ka shtuar fokusin te spektakli dhe show. Marina Vjollca është emri që u rikthye në këtë ekran me spektaklin “Për Shqiptarët”, duke tentuar të sjellë në ekran historitë frymëzuese të njerëzve të thjeshtë.\nNë të njëjtën linjë duket se është edhe një tjetër show i Bora Zemanit, që vjen këtë sezon me “Piramida” dhe që do të jetë një format ku njerëz apo familje të thjeshta do të luajnë për të fituar çmime.\nKjo qasje e spektaklit që ka në bazë të ngjashmit e audiencës dhe jo personazhe të njohur duket se kërkon me ngulm të marrë vëmendjen duke prekur anën emocionale. Humori është një tjetër rrugë që televizionet kanë zgjedhur për të fituar terren.\n“Ndryshimet më të mëdha vijnë në Prime-Time. Mjeshtri prej dekadash i humorit Agron Llakaj do të sjellë një show të ri humori me titull “PaPare NAJT”. Menduar si një version më i lakuar dhe selektiv se “AlPazar”, me një ritëm dhe ligjërim më bashkëkohor, përfshin një pjesë të aktorëve të “AlPazar”, por edhe personazheve të rinj.\nNdërsa të dielën në mbrëmje do të zërë vend një simbiozë premtuese e “Albano’s Show” me “Armikun e Popullit”, nën drejtimin vështirë të parashikueshëm dhe gjithmonë befasues të Albano Bogdos” pohon Fatos Risto, Drejtori i Programacionit në Vizion Plus.\nPolitika dhe aktualiteti pritet që në sezonin e ri televiziv 2024-2025 të kenë një peshë të rritur në raport me sezonet e kaluara. Kjo ka të bëjë me faktin se vitin e ardhshëm pritet të mbahen zgjedhjet parlamentare dhe natyrshëm zhvillimet do të jenë më dinamike, diçka që televizionet nuk mund ta anashkalojnë.\n“Për një televizion gjeneralist, raporti i balancuar mes informimit dhe argëtimit është prioriteti kryesor.\nDuke qenë se sezoni shtrihet, në pjesën e dytë të tij, edhe gjatë një viti zgjedhor, edhe kapacitetet tona do të vihen plotësisht në funksion të një pasqyrimi sa më profesional të ofertës politike që iu ofrohet shqiptarëve që nga fushata deri në ditën e votimit e më pas.\nAnalizat, komentet, raportimet janë gjithmonë një burim kurioziteti që i shoqëron shikuesit gjatë kësaj periudhe, për të cilat ne do të kujdesemi që të jenë sa më të gjera e gjithëpërfshirëse” thekson z.Risto.\nTë njëjtën qasje duket se ndan edhe z.Dumani sa i takon peshës që do të zënë në TV KLAN argëtimi dhe politika.  “Do të kemi më shumë argëtim me spektaklet dhe emisionet, por duke qenë se ky është një vit elektoral, besoj se edhe politika nuk do të mungojë të jetë e pranishme”, – shprehet ai.\nBreza të ndryshëm kanë përjetuar zhvillime të ndryshme teknologjike, diçka që ka ndikuar në preferencën e tyre karshi medias dhe internetit. Një nga brezat më të diskutuar është Gen Z apo i njohur si Gjenerata Z.\nGen Z përfshin të lindurit mes 1997 dhe 2012 dhe është ndoshta një nga brezat më kontrovers në sjelljen e përditshme karshi fenomeneve dhe zhvillimeve. Kjo gjeneratë ndodhet mes gjeneratës së njohur si “Millennial” dhe asaj më të fundit të njohur si Alfa”.\nTeksa gjenerata e “Millennial” është ende e qëndrueshme si pjesë e audiencës së televizioneve, duket se lufta më e madhe është ajo për tërheqjen e të rinjve para ekranit, në një konkurrencë të jashtëzakonshme mes platformash dhe mundësish që ofrohen sot për të rinjtë.\n“Media sociale është fenomeni i viteve të fundit dhe televizioni mbetet media tradicionale dhe media besnike ndaj brezit mbi 40 vjeç. Mediat sociale dhe platformat ndërkombëtare që janë me pagesë përdoren kryesisht nga adoleshentët dhe të rinjtë.\nGjithsesi blerja e serialeve në TV pa pagesë, që transmetohen në platformat online, është një tjetër alternativë për të thithur publikun ose hartimi apo blerja e serialeve edhe për adoleshentët dhe të rinjtë është një tjetër opsion, që televizioni të mbetet pjesëtari plus në familje” nënvizon z. Dumani.\nSipas tij, ofrimi i mundësisë për të ndjekur seriale 24/7 edhe nga aplikacioni është një tjetër qasje e televizionit për të mbajtur pranë vetes gjeneratat që nuk janë shumë të lidhura me televizorin, por parapëlqejnë të kalojnë më shumë kohë në telefon. Nga ana tjetër për z.Risto, gjeneralisti (televizioni) mbetet “zjarri” rreth të cilit mblidhet e gjithë familja.\n“Gen Z janë 26% e audiencës së përgjithshme, por vetëm gjysma e tyre sheh rregullisht TV. Sfida për ta mbajtur interesin e këtij brezi është sa e televizionit, po aq edhe përtej tij, te kufijtë që e ndajnë nga një medium tjetër siç është interneti.\nPër këtë arsye lind edhe televizioni në rrjet, jo vetëm streaming i sinjalit linear, por edhe e gjithë përmbajtja vihet në dispozicion të shikuesve që mund ta shfletojnë sipas kërkesës. Sfida e televizionit është të kthehet nga një shpërndarës, në një mbajtës të përmbajtjes” – shprehet ai.\n \nPërpos prodhimeve të tyre që zënë shumicën e programacionit, televizionet duket se vijojnë të shohin blerjet, sidomos ato të serialeve, si një pjesë të rëndësishme të tyre. Edhe këtë vit, duket se Turqia ka triumfuar sërish, ku në ekranet shqiptare pritet të transmetohen disa nga titujt më në zë të prodhuar në këtë vend.\n“Përveç serialeve aktuale në transmetim shumë të ndjekur, këtë sezon vjen një surprizë e madhe, seriali turk “Familja”, me aktorin e famshëm Kivanc Tatlitug, i cili vjen i dubluar në shqip në versionin më origjinal.\nNga kompania e suksesshme “Ay Yapim” vjen një nga historitë më të bukura të dashurisë mes Devin dhe Asllan, çifti më “rebel” kur bëhet fjalë për “rregullat e familjes”. Këtë sezon ka nisur edhe seriali dramatik “Një dashuri”, një histori komplekse dashurie, e cila bashkon dy familje që janë pole të ndryshme, por ndajnë të njëjtat të vërteta të thella.\nGjatë këtij sezoni do të vijë premierë edhe seriali “Zemër e plagosur”, me aktorin shqiptar Bertan Asllani, si dhe serialet më të mira turke “Pa mëshirë”, “I burgosuri” dhe “Jeta ime e mrekullueshme”” – thotë z.Dumani.\nTurqia duket se është një nga tregjet më dominuese në botë sa i takon eksportit të prodhimeve të saj televizive dhe zgjerimi i hartës së interesit mbetet i vazhdueshëm. Nën këtë popullaritet televizionet shqiptare kanë vite që janë pjesë e marrëveshjeve të blerjes dhe transmetimit. Vizion Plus gjithashtu do të ketë disa seriale që i përkasin këtij tregu.\n“Së pari ‘I Paepuri”, seriali më i ndjekur me 16.71% shikueshmëri në kategorinë AB të audiencës turke duke u bërë seriali më i ndjekur i sezonit 23/24.\nProtagonist është aktori i njohur nga “Familja e Madhe”, Oktay Kaynarca, i cili këtë herë vjen në rrolin e Xhezair Turkut, një agjent sekret rebel që pasi fshihet për të mbijetuar, krijon dy familje paralele që nuk mund të fshihen as nga njëra-tjetra.\n“Arrati e Kaltër” që tërheq vëmendjen me kastin dhe mjeshtërinë e historisë, që në ndryshim nga serialet e mëparshme romantike të kësaj ore përmban një dozë më të madhe drame. Tërheqës është gjithashtu edhe vendi i xhirimeve të serialit, në perlën e Egjeut, buzë detit Marmara në një qytet-port dhe shumë turistik” pohon z.Risto.\n \nLexoni edhe:\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Turizëm", "article_title": "Nga subvencionimi i interesave tek PPP-të, skemat që do përdoren për investimet në turizëm", "article_link": "https://monitor.al/nga-subvencionimi-i-interesave-tek-ppp-te-skemat-qe-do-perdoren-per-investimet-ne-turizem/", "article_description": "Qeveria synon të nxisë investimet në turizëm përmes aplikimit të disa skemave që përfshijnë nga s...", "time_of_post": "2 days më parë", "image_url": "https://monitor.al/wp-content/uploads/2024/08/Golem-Durres-bregdet-turizem-2-1122-2-690x480.jpg", "depth": 2, "download_timeout": 180.0, "download_slot": "monitor.al", "download_latency": 3.709707260131836, "article_body": "Qeveria synon të nxisë investimet në turizëm përmes aplikimit të disa skemave që përfshijnë nga subvencionimi i interesave të kredive deri te mundësitë e Partneriteteve Publike-Private (PPP).\nDraft Strategjia Kombetare e Turizmit e nxjerrë për konsultim nga Ministria e Turizmit dhe Mjedisit, në një pjesë të veçantë të saj, ndalet edhe tek këto skema, duke i detajuar sipas disa veçorive.\nNë mënyrë të tërrthortë, qeveria pranon se projektet masive të fshatrave turistikë janë në fakt ndërtime me funksion rezidencial dhe jo resorte të mirëfillta turistike. Këta të fundit, sipas qeverisë kanë siguruar financim nga bankat duke rezultuar fizibël nga shitjet e ndërtimeve rezidenciale.\n“Aktualisht, projektet e investimeve në shkallë të gjerë po e bazojnë fizibilitetin e tyre financiar kryesisht në shitjet e pasurive të paluajtshme/rezidencave, ose në kapitalin e tyre, pasi kushtet e financimit tregtar në këtë fazë nuk ofrojnë një burim të përshtatshëm financimi për projekte të tilla, si në aspektin e periudhave të shlyerjes po ashtu edhe të normave të interesit.\nPër rrjedhojë, projektet e zhvillimit të turizmit në shkallë më të vogël kanë opsione financimi të kufizuara, ndërsa projektet në shkallë të gjerë janë të fokusuara më së shumti në komponentin rezidencial, çka do të thotë se perspektiva për zhvillim është e orientuar drejt ndërtimit masiv të pronave të paluajtshme si “resorte” dhe jo në zhvillimin profesional të resorteve turistike të shfrytëzimit të miksuar”, thuhet në dokument.\nNë këtë kontekst strategjia nënvizon se qeveria shqiptare do të adresojë mungesën e efikasitetit të tregut nëpërmjet skemave të përshtatura të nxitjes që mundësojnë ngritjen e resorteve të shfrytëzimit të miksuar dhe të projekteve private në shkallë të vogël në sektorin e hotelerisë, plotësisht funksionale dhe të zhvilluara në mënyrë profesionale.\n“Duke rregulluar zhvillimin e projekteve të “shfrytëzimit të miksuar”, objektivi është të thjeshtohet cikli i investimit për të mbështetur qëndrueshmërinë afatgjatë dhe në kushtet aktuale të tregut, qeveria duhet të ofrojë stimuj të synuar për të mundësuar zhvillimin e balancuar të dhomave të hoteleve, rezidencave të markës dhe jo të markës, ndryshe nga ç ‘ndodh aktualisht. Cikli i investimit duhet të vijojë, por duhet të drejtohet në mënyrë efikase dhe kjo gjë mund të arrihet përmes një skeme të mirëstrukturuar dhe të fokusuar për nxitjen e investimeve.\nKëto skema duhet të shfrytëzojnë partneritetet dhe instrumentet e ndryshme financiare për të krijuar një sistem të fortë mbështetës për zhvilluesit dhe sipërmarrësit, si dhe të përfshijnë mundësisht instrumente të tilla si stimujt fiskalë, stimujt jofiskalë, subvencionet për mbulimin e normës së interesit, reduktimin e barrierave financiare, kreditë me interes të ulët, grantet dhe të ngjashme”, thuhet në dokument.\nE ndarë në në pikë tjetër dokumenti saktëson edhe veçoritë kryesore të këtyre skemave Nxitëse për investimet në turizëm ku përfshihen disa elementë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Turizëm", "article_title": "Draftstrategjia e turizmit ndan vendin në 6 klastera, produktet që do zhvillohen sipas rajoneve", "article_link": "https://monitor.al/draftstrategjia-e-turizmit-ndan-vendin-ne-6-klastera-produktet-qe-do-zhvillohen-sipas-rajoneve/", "article_description": "Draft strategjia e turizmit 2024-2030 ndan vendin në të paktën 6 klastera turistikë duke grupuar disa rajone sipas karakteristikave të përbashkëta duke synuar që në vijim të zhv...", "time_of_post": "2 days më parë", "image_url": "https://monitor.al/wp-content/uploads/2024/09/Tirana-sheshi-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.0729525089263916, "article_body": "Draft strategjia e turizmit 2024-2030 ndan vendin në të paktën 6 klastera turistikë duke grupuar disa rajone sipas karakteristikave të përbashkëta duke synuar që në vijim të zhvillohen një sërë produktesh, aktivitetesh, eksperiencash, atraksionesh dhe infrastrukturash turistike të krahasueshme ose të ngjashme.\nKonkretisht këto klastera janë : 1.Klasteri i bregdetit të Adriatikut 2. Klasteri verior i brendshëm 3. Klasteri i qytetit të Tiranës 4. Klasteri qendror 5. Klasteri i bregdetit të Jonit 6. Klasteri jugor i brendshëm.\nPër secilën nga këto klastera dokumenti ka nxjerrë produktet turistike parësore dhe dytësore, burimet dhe atraksionet kyçe, si dhe përvojat kryesore të disponueshme për turistët.\n“Klasteri i bregdetit të Adriatikut në Shqipëri është një zonë turistike e përvijuar në mënyrë të mirëmenduar që paraqet shumëllojshmërinë e pasur dhe bukurinë e zonave bregdetare veriore dhe qendrore të Shqipërisë përgjatë detit Adriatik.\nKy klaster përfshin të gjithë zonën e bregdetit verior të Shqipërisë dhe shtrihet nga kufiri i vendit me Malin e Zi në veri, deri në grykëderdhjen e lumit Vjosa në pjesën qendrore të vendit. Ai përfshin zonat bregdetare të disa qarqeve: Shkodër, Lezhë, Tiranë, Durrës dhe Fier.\nKy klaster ofron një qasje turistike shumëdimensionale, duke kombinuar pushimet tradicionale në plazh me përvojat kulturore, historike dhe ato në natyrë. Klasteri i bregdetit të Adriatikut ofron mundësinë e një eksplorimi më të thellë të peizazheve dhe trashëgimisë së larmishme të Shqipërisë, duke tërhequr një spektër më të gjerë vizitorësh   “ thuhet në strategji.\n“Klasteri verior i brendshëm i turizmit ndodhet në pjesën veriperëndimore të Shqipërisë dhe përfshin qarqet e Kukësit dhe Dibrës në tërësinë e tyre, së bashku me zonat e brendshme të qarkut të Shkodrës. Ky rajon shquhet për peizazhet e tij natyrore dhe terrenin e thyer, duke ofruar një alternativë të qetë krahasuar me destinacionet më të frekuentuara bregdetare.\nZona përmban një kombinim të maleve të larta, luginave të qeta dhe pyjeve të dendura, duke u ofruar vizitorëve një gamë të gjerë aktivitetesh si për aventura ashtu edhe për relaksim. Gjeografia e këtij klasteri është e larmishme, e karakterizuar nga Alpet Shqiptare në veri, liqeni i Shkodrës dhe malësitë piktoreske të qarqeve të Kukësit dhe Dibrës. Një larmi e tillë peizazhesh jo vetëm që përmbush kërkesat e të apasionuarve pas aventurave në natyrë, por gjithashtu shfaq trashëgiminë autentike rurale dhe kulturore të Shqipërisë”.\n“Vendimi për ta përcaktuar Tiranën dhe hapësirën e saj metropolitane si një klaster të veçantë të turizmit është bazuar në kombinimin unik të gjallërisë urbane, trashëgimisë së pasur historike dhe peizazheve natyrore të aksesueshme të qytetit. Kjo qasje e shumanshme synon ta pozicionojë Tiranën jo vetëm si kryeqytetin e Shqipërisë, por edhe si një destinacion të pavarur pushimi në qytet që përmbush një gamë të gjerë interesash dhe përvojash.\nKoncepti i Tiranës si një klaster apo destinacion pushimi në qytet përqendrohet në idenë e ofrimit të një eksperience kompakte, por të larmishme, që kombinon avantazhet e turizmit urban me eksplorimin e trashëgimisë dhe aventurat në natyrë”\n“Klasteri qendror i turizmit në Shqipëri, i cili përfshin qarkun e Elbasanit dhe rajonet e brendshme rurale të qarkut të Tiranës, me përjashtim të qytetit të Tiranës, dallohet nga shumëllojshmëria e veçorive gjeografike që përbëjnë bazën e ofertës së tij turistike. Ky klaster është i njohur kryesisht për produktet e tij të ndryshme turistike, ku përfshihen natyra, kultura, agroturizmi, gastronomia dhe alternativat e pushimeve aktive.\nPërvojat kryesore në këtë klaster plotësojnë një gamë të gjerë interesash, nga aktivitetet e aventurës në natyrë, si ecja në natyrë, trekking, eksplorimi i kanioneve, rafting dhe hedhje me parashutë, e deri te marrja e njohurive kulturore përmes vizitave në vendet historike, muzetë, ekskursionet kulinare dhe pjesëmarrja në festivale dhe evente kulturore.\nPërveç kësaj, klasteri ofron një tablo unike të jetës rurale dhe u mundëson vizitorëve të qëndrojnë në bujtinat rurale, si dhe të angazhohen në kurset e gatimit tradicional dhe veprimtaritë bujqësore, duke pasuruar përvojën e tyre të udhëtimit me vizita edukative, shëtitje në natyrë dhe degustime të prodhimeve vendase si vera dhe vaji i ullirit”.\n“Klasteri i bregdetit të Jonit përfshin të gjithë qarkun e Vlorës (zonat bregdetare dhe ato në brendësi të territorit) dhe është përcaktuar në veçanti për shkak të eksperiencave dhe produkteve turistike të njëtrajtshme që ofron në të gjithë zonën e tij. Kryesisht, ky klaster karakterizohet nga turizmi i diellit dhe plazhit dhe koha e kaluar në plazhet e ndryshme përbën aktivitetin kryesor për vizitorët.\nKlasteri nuk është i famshëm vetëm për plazhet e tij të bukura, por ofron gjithashtu një përvojë të fortë kulturore dhe gastronomike, duke u dhënë vizitorëve një mundësi për të kuptuar traditat lokale dhe për të shijuar kuzhinën vendase. Për më tepër, qarku i Vlorës është fantastik për vizitorët e interesuar për natyrën dhe aktivitetet në natyrë, pasi ofron shumë mundësi për të eksploruar pamjet piktoreske dhe për t’u përfshirë në aventura të ndryshme në natyrë larg plazhit.\n“Klasteri jugor i brendshëm, i cili përfshin qarqet e Beratit, Gjirokastrës dhe Korçës, është përcaktuar në mënyrë strategjike bazuar në përvojat e përbashkëta që ofrojnë këto qarqe. Përcaktimi i kufijve të këtij klasteri është bazuar në trashëgiminë e pasur kulturore dhe bukurinë natyrore të zonës.\nKlasteri është një qendër për organizimin e vizitave të trashëgimisë kulturore, pasi në territorin e tij ndodhen një sërë sitesh që janë pjesë e listës së UNESCO-s, kala, xhami, kisha bizantine, pazare, shtëpi të stilit osman dhe muze, të cilat shoqërohen me një kalendar ngjarjesh kulturore. Për më tepër, ai shërben si një qendër për eksplorimin e natyrës dhe aventurat në natyrë, me peizazhe të larmishme që ofrojnë mundësi për rafting, ecje në natyrë dhe eksplorim të fshatrave tradicionale.\nKlasteri promovon gjithashtu turizmin eno-gastronomik falë vreshtarive të zonës, traditave të kuzhinës vendase, degustimit të verërave dhe kurseve të gatimit, me theks të veçantë te prodhimet dhe kuzhina vendas”.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Agroindustri", "article_title": "USAID, 12 mln dollarë në Shqipëri për të rritur konkurrueshmërinë e produkteve me vlerë të lartë", "article_link": "https://monitor.al/usaid-12-mln-dollare-ne-shqiperi-per-te-rritur-konkurrueshmerine-e-produkteve-me-vlere-te-larte/", "article_description": "Ndërsa shënojmë Ditën Botërore të Ushqimit, një kujtesë e rëndësishme për vlerën e ushqimit dhe të bujqësisë për stabilitetin global, jemi krenarë të njoftojmë programin USAID C...", "time_of_post": "23 hours më parë", "image_url": "https://monitor.al/wp-content/uploads/2024/10/agroindustri-perime-639x480.jpg", "depth": 2, "download_timeout": 180.0, "download_slot": "monitor.al", "download_latency": 2.8881826400756836, "article_body": "Ndërsa shënojmë Ditën Botërore të Ushqimit, një kujtesë e rëndësishme për vlerën e ushqimit dhe të bujqësisë për stabilitetin global, jemi krenarë të njoftojmë programin USAID Compete SëBashku. Ky është një program i rëndësishëm pesëvjeçar, që ndihmon në përshpejtimin e procesit të anëtarësimit të Shqipërisë në Bashkimin Europian (BE), përmes reformave ekonomike që përputhen me kërkesat e BE-së dhe rritjen e konkurrueshmërinë së sektorit të bujqësisë.\nDita Botërore e Ushqimit është një moment i rëndësishëm për të promovuar politika që adresojnë çështjet jetësore të sigurisë ushqimore, ushqyerjen dhe rritjen e bujqësisë, si në nivel lokal, ashtu edhe në atë global. Kjo ditë na kujton nevojën për praktika më të mira bujqësore, prodhim të qëndrueshëm, shtim vlere të zinxhirëve ushqimorë, ulje të mbetjeve dhe ndotjeve, si dhe siguri ushqimore. Mbështetja e reformave dhe e politikave qeveritare, që promovojnë konkurrueshmërinë bujqësore, përmirëson të ardhurat, krijon më shumë mundësi punësimi dhe forcon ekonominë lokale.\nProgrami USAID Compete SëBashku zbatohet nga Improving Economies for Stronger Communities (IESC) në partneritet me IDRA Research & Consulting dhe Center for International Private Enterprise (CIPE). Në koordinim të ngushtë me BE-në dhe partnerë të tjerë ndërkombëtarë, USAID Compete SëBashku do të punojë me partnerë lokalë, përfshirë Qeverinë e Shqipërisë, organizatat e biznesit, ndërmarrjet e sektorit privat, shoqërinë civile dhe Akademinë, për të adresuar pengesat më të rëndësishme për konkurrueshmërinë e produkteve bujqësore shqiptare të përpunuara me vlerë të lartë.\nUSAID Compete SëBashku do të mbështesë reformat ekonomike, përmes konsultimeve publike-private gjithëpërfshirëse dhe transparente, do të fuqizojë sipërmarrjet agroushqimore për të përmbushur standardet ndërkombëtare, fuqizojë markimin dhe etiketimin e produkteve, dhe ndihmojë për të aksesuar financimin dhe për të arritur tregjet me vlerë të lartë, veçanërisht në BE. Programi, gjithashtu, do të rrisë ndërgjegjësimin e konsumatorëve për produktet agroushqimore bujqësore ‘Made in Albania’, në tregjet vendase, rajonale dhe ato globale.\nProgrami do të mundësojë angazhimin e grupeve të ndryshme në procesin e reformave ekonomike, për përmirësimin e klimës së biznesit, rritjen e mundësive të punësimit dhe për forcimin e rrjeteve të blerjeve dhe shitjeve, me një theks të veçantë te gratë dhe të rinjtë, në rajone më të pavaforizuara në Shqipëri.\n“Ky mesazh është bërë i mundur nga mbështetja bujare e popullit amerikan, nëpërmjet Agjencisë së Shteteve të Bashkuara për Zhvillim Ndërkombëtar (USAID). Përmbajtja është përgjegjësi e IESC dhe nuk pasqyron domosdoshmërisht pikëpamjet e USAID-it apo të Qeverisë së Shteteve të Bashkuara”.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Institucione Ndërkombëtare", "article_title": "Shqipëria nuk po krijon vende të mira pune", "article_link": "https://monitor.al/shqiperia-nuk-po-krijon-vende-te-mira-pune/", "article_description": "Banka Botërore vlerëson se Shqipëria përballet me një sërë sfidash që nisin nga tkurrja e popullsisë e deri te cilësia e ulët e fuqisë punëtore, çka nënkupton një produktivitet ...", "time_of_post": "2 days më parë", "image_url": "https://monitor.al/wp-content/uploads/2024/09/punesimi-ne-sektorin-bankar-690x446.jpg", "depth": 2, "download_timeout": 180.0, "download_slot": "monitor.al", "download_latency": 3.5508358478546143, "article_body": "Banka Botërore vlerëson se Shqipëria përballet me një sërë sfidash që nisin nga tkurrja e popullsisë e deri te cilësia e ulët e fuqisë punëtore, çka nënkupton një produktivitet të ulët në ekonomi.\nNë \n e parashikimit të tetorit për vendin tonë nënvizohen disa aspekte të lidhura me ecurinë e ekonomisë dhe masat që mund të merren për të adresuar problemet që ngrihen.\n“Sfidat kryesore të zhvillimit të Shqipërisë janë rënia e popullsisë së saj, pjesërisht për shkak të emigracionit; cilësia e dobët e fuqisë punëtore dhe cilësia e dobët e vendeve të krijuara të punës; ritmi i moderuar i reformave strukturore, veçanërisht në fushat e mjedisit të sektorit privat dhe  qeverisjes; dhe rritja e presioneve fiskale, për shkak të rreziqeve klimatike, detyrimeve kontingjente dhe rifinancimit të borxhit në një kohë me kosto të lartë të financimit të jashtëm.\nPër të krijuar hapësirën e nevojshme fiskale dhe për të adresuar këto sfida, Shqipërisë do t’i duhet të zbatojë një Strategji Afatmesme të të Ardhurave për të forcuar të ardhurat e brendshme.\nZgjidhja e ngërçit për rritjen e mëtejshme është e kushtëzuar nga zbatimi i shpejtë i programit të qeverisë, i ankoruar në aspiratën për anëtarësim në BE dhe i ndërtuar mbi reformat që trajtojnë produktivitetin, duke përfshirë përmirësimin e mjedisit të biznesit dhe zgjerimin e integrimit të Shqipërisë në tregjet e huaja”, thuhet në raport.\nI njëjti vlerëson se ekonomia ka pasur gjatë këtij viti një ecuri të qëndrueshme dhe që kjo lidhet kryesisht me lidhet që ka me Bashkimin Europian sa i takon remitancave dhe investimeve teksa edhe turizmi është një nga sektorët që po ndikon në rritje.\n“Rritja në vitin 2024 pritet të mbetet e qëndrueshme në 3.3 për qind, bazuar në konsumin privat, turizmit dhe ndërtimit. Presionet mbi çmimet kanë vazhduar të zbuten.\nVarfëria pritet të vazhdojë të bjerë ndërsa të ardhurat nga puna rriten. Perspektivat afatmesme varen nga rimëkëmbja e ekonomisë globale dhe ritmi i reformave strukturore. Aspiratat për anëtarësim në Bashkimin Europian (BE) ofrojnë një spirancë për të përshpejtuar konvergjencën” thuhet në raport. /N.Maho\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Financë", "article_title": "Bizneset e familjet në Tiranë do paguajnë 17 milionë euro më shumë taksa për ndërtesën, rritje 80%", "article_link": "https://monitor.al/bizneset-e-familjet-ne-tirane-do-paguajne-17-milione-euro-me-shume-taksa-per-ndertesen-rritje-80/", "article_description": "Bashkia e Tiranës planifikon të mbledhë këtë vit një rekord të ardhurash nga taksa e ndërtesës, s...", "time_of_post": "Oct 9, 2024", "image_url": "https://monitor.al/wp-content/uploads/2024/10/taksa-per-ndertesen-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.0942821502685547, "article_body": "Bashkia e Tiranës planifikon të mbledhë këtë vit një rekord të ardhurash nga taksa e ndërtesës, sidomos nga bizneset, si rrjedhojë e aplikimit të çmimeve të reja të referencës, që filloi të zbatohej nga korriku i vitit të kaluar, duke shtuar automatikisht detyrimin për këtë taksë.\nSipas raportit të realizimit të buxhetit për 8 mujorin, të Bashkisë Tiranë, për vitin 2024, Bashkia Tiranë pret të mbledhë 3.8 miliardë lekë nga taksa e ndërtesës, nga e cila 2.9 miliardë lekë (77%) nga bizneset dhe 869 milionë lekë nga familjet. Kjo shumë është 80% më e lartë sesa mesatarja vjetore që është mbledhur përgjatë 2018-2023 nga bizneset e familjet, që rezulton 2.1 miliardë lekë. Në vlerë, bizneset dhe familjet do të paguajnë 1.7 miliardë lekë (17 milionë euro) taksë ndërtese këtë vit.\nRealizimi faktik, për 8 mujorin 2024, ndërkohë ka qenë gati 2.5 miliardë lekë, ose rreth 20% se mesatarja vjetore  e 2018-2023.\nBurimi: Bashkia Tiranë, raporti i monitorimit të buxhetit 8 mujori 2024\nSipas të dhënave për buxhetin faktit të 8 mujorit, rritja më e lartë e arkëtimeve në 2024 për taksën e ndërtesës është për subjektet tregtare.\nPër kategorinë e biznesit arkëtimet faktike të 8 mujorit janë 2 miliardë lekë (20 mln euro) sipas të dhënave të raportit të monitorimit për realizimin e treguesve të buxhetit për këtë periudhë. Krahasuar me mesataren vjetore vitin 2023 arkëtimet e periudhës janar-gusht 2024 janë rritur 11%.\nShtimi i arkëtimeve të taksës mbi ndërtesën për këtë kategori ishte i pritshëm, pasi rritja e çmimeve fiskale për 32 zonat kadastrale të Tiranës, shtoi detyrimin e bizneseve nga 5 deri 91% (sipas llogaritjeve të Monitor për 32 zonat kadastrale duke marrë shembull një njësi tregtare me sipërfaqe 100 m2).\nKrahasuar në vlerë taksa vjetore e ndërtesës që u pagua nga bizneset, pas rritjes së çmimeve fiskale është gati 9 herë më tepër se pagesat e familjarëve për taksën e ndërtesës.\nBurimi: Bashkia Tiranë, raporti i monitorimit të buxhetit 8 mujori 2024\nFormula e llogaritjes së vlerës së taksës së ndërtesës ku zhvillohet aktiviteti ekonomik, parashikon që taksa është 0,2% e vlerës së dyqanit, ndërsa vlera e dyqanit në Tiranë llogaritet sa dyfishi i çmimit fiskal për metër katror të apartamenteve.\nPo ashtu teksa për familjarët detyrimet e reja për taksën mbi ndërtesën u reflektuan nga agjenti i Ujësjellës- Kanalizimeve që në faturat e ujit të pijshëm të muajit gusht 2023. Për subjektet e biznesit bazuar dhe në orientimet e marra nga Ministria e Financave, nga drejtoria e tatim-taksave vendore, ngarkimi i detyrimeve për periudhën gusht -dhjetor 2023 u përcaktua që të bëhet me detyrimet e vitit 2024.\nPër kategorinë e familjarëve arkëtimet e 8 mujorit 2024 rezultojnë se kanë arritur 460 mln lekë apo sa 53% e vlerës së parashikuar për t’u arkëtuar në 2024. Arkëtimet e 2024-s parashikohen të shtohen 30% krahasuar me 2023. Sipas llogaritjeve të Monitor (duke marrë shembull një apartament me sipërfaqe 90 m2) individëve nga ndryshimet e çmimeve fiskale iu shtua pagesa vjetore e taksës nga 5% deri në 76%.\nBurimi: Bashkia Tiranë, raporti i monitorimit të buxhetit 8 mujori 2024\nPër vitet 2018-2022 ecuria e arkëtimit të taksës për ndërtesën rezulton të ketë qenë në nivele gati të njëjta arkëtimesh, në rreth 2-24 miliardë lekë në vit. Përjashtuar vitit 2020 ku arkëtimet për biznesin ranë 14% krahasuar me 2019-n për shkak të vendimit për uljen e detyrimit për sektorin e hotelerisë në masën 30% për detyrimin vjetor të kësaj takse.\nPjesa e detyrimeve të papaguara në vitin 2020 u arkëtua në vitin 2021 duke pasur nivelin më të lartë të arkëtimeve krahasuar me vitet e mëparshme. Ndërsa shtimi i arkëtimeve në 2023 erdhi pasi ndryshimet e detyrimit për kategorinë e familjarëve u reflektuan nga agjenti në faturat e ujit të pijshëm që në muajin gusht 2023.\nPas taksës së ndikimit në infrastrukturë, taksa mbi ndërtesën është ndër burimet më me peshë në buxhetin e Bashkisë Tiranë për vitin 2024 dhe përbën mesatarisht 21% të totalit të të ardhurave të veta.\nNdryshimet e vendimit të 2018-s të botuara në fund të muajit korrik 2023 që hynë në fuqi menjëherë pas botimit në Fletoren Zyrtare rritën çmimet fiskale të apartamenteve për 32 zonat kadastrale të Tiranës nga 5 deri 76%.\nNdërsa për 5 njësitë administrative, si: Dajt, Farkë, Kashar, Petrelë dhe Pezë çmimet fiskale u shtuan nga 29 deri 60% më shumë se 2018. Për 67 bashkitë e tjera të vendit çmimet e referencës së apartamenteve mbetën të pandryshuara.\nRritja e çmimeve fiskale shtoi automatikisht detyrimin e pagesës vjetore të taksës mbi ndërtesën, të njësive tregtare dhe ndërtesave të tjera, pasi taksa llogaritet mbi vlerën e shtëpisë apo të dyqanit. Për të dyja kategoritë pushteti vendor e llogarit vlerën e ndërtesës (si për banim dhe për aktivitet tregtar) sipas çmimeve mesatare të referencës. Për shtëpitë e banimit niveli i taksës është 0,05% e vlerës, ndërsa për njësitë tregtare 0,2%. /D.Azo\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Financë", "article_title": "Kredia konsumatore u rrit me 23% për 8-mujorin", "article_link": "https://monitor.al/kredia-konsumatore-u-rrit-me-23-per-8-mujorin/", "article_description": "Kredia konsumatore është në rritje të shpejtë këtë vit dhe ka arritur nivelet më të larta histori...", "time_of_post": "1 week më parë", "image_url": "https://monitor.al/wp-content/uploads/2024/10/kredi-konsumatore-690x461.jpg", "depth": 2, "download_timeout": 180.0, "download_slot": "monitor.al", "download_latency": 2.480325222015381, "article_body": "Kredia konsumatore është në rritje të shpejtë këtë vit dhe ka arritur nivelet më të larta historike.\nSipas të dhënave nga Banka e Shqipërisë, për 8-mujorin 2024, kredia e re për konsum e dhënë nga sektori bankar arriti vlerën e 30.5 miliardë lekëve, në rritje me 23% krahasuar me të njëjtën periudhë të një viti më parë.\nHuadhënia konsumatore është gjithnjë e më e përqendruar në monedhën vendase. Afërsisht 90% e kredisë së re konsumatore të dhënë gjatë këtij viti ka qenë në lekë.\nRritja e kredisë paraqitet mjaft e lartë si në segmentin e mallrave të qëndrueshëm, ashtu edhe në atë për mallra jo të qëndrueshëm. Mallrat e qëndrueshëm në përgjithësi përkufizohen si produkte që kanë një jetëgjatësi më të madhe se tre vjet. Kredia konsumatore për këtë qëllim përfshin kryesisht financimin e blerjes së pajisjeve elektronike, elektroshtëpiake, mobilieve, automjeteve, etj.\nNorma mesatare e interesit për portofolin e kredisë konsumatore në lekë në fund të muajit korrik raportohej nga Banka e Shqipërisë në nivelin 9.36%, nga 9.66% që kishte qenë një vit më parë.\nVlera totale e portofolit të kredisë konsumatore në fund të muajit gusht kishte vlerën e 83.8 miliardë lekëve, me një rritje vjetore prej 13%.\nRritja e kredisë konsumatore po konfirmon ecurinë pozitive të kreditimit të individëve, e mbështetur nga ecuria e mirë e ekonomisë dhe nga normat relativisht të ulëta të interesit.\nMbështetur në rezultatet e vrojtimit të fundit të aktivitetit kreditues, bankat kishin pritshmëri për vijimësinë e kërkesës së lartë për kredi me qëllim financimin e konsumit.\nEkonomia shqiptare u rrit me afërsisht 4.1% në tremujorin e dytë të vitit, e mbështetur sidomos nga sektorët ndërtimit dhe të tregtisë.\nAnalizat e Bankës së Shqipërisë kanë treguar se kredia konsumatore zakonisht ka një natyrë prociklike, duke qenë se është një kredi që mbështet konsumin dhe ndjek rritjen e tij.\nPër këtë arsye, ecuria e kredisë konsumatore mund të jetë një indikator për përmirësimin e tendencave të konsumit privat në ekonomi. Kjo konfirmohet edhe nga të dhënat më të fundit zyrtare të Prodhimit të brendshëm Bruto.\nMbështetur në të dhënat e INSTAT, konsumi privat në ekonomi u rrit me 6% në tremujorin e dytë të vitit, duke qenë ndër komponentët e shpenzimeve me ndikimin kryesor në rritjen ekonomike. Rritja e konsumit privat u përmirësua ndjeshëm krahasuar me nivelin prej 3.7% të tremujorit të parë të vitit. Përveç kontributit të turizmit, duket se konsumi privat në ekonomi po mbështetet edhe nga cikli në rritje i kreditimit të konsumatorëve vendas nga sektori bankar.\nGjithashtu, ecuria e mirë e tregut të punës, karakterizuar nga norma papunësie pranë niveleve më të ulëta historike dhe rritja dyshifrore e pagave, në vetvete përbëjnë premisa pozitive për të mbështetur rritjen e kredisë konsumatore në ekonomi./E.Shehu\nBurimi: Banka e Shqipërisë\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "45% e kredisë me kolateral mbulohet me prona", "article_link": "https://monitor.al/45-e-kredise-me-kolateral-mbulohet-me-prona/", "article_description": "Mbulimi me kolateral i kredisë pësoi rënie në gjysmën e parë të këtij viti. Sipas të dhënave nga ...", "time_of_post": "7 days më parë", "image_url": "https://monitor.al/wp-content/uploads/2024/09/Kredia-konsumatore-1-973-1-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.5970921516418457, "article_body": "Mbulimi me kolateral i kredisë pësoi rënie në gjysmën e parë të këtij viti.\nSipas të dhënave nga Banka e Shqipërisë, në fund të 6-mujorit vlerësohet se rreth 75% e portofolit të kredisë bankare ishte i mbuluar me kolateral, në rënie nga niveli prej 80% i fundit të vitit të kaluar.\nKolaterali dominues për sigurimin e kredive bankare vazhdojnë të jenë pasuritë e paluajtshme. Kreditë me kolateral në formën e pasurive të paluajtshme zënë 45% të tepricës së kredisë ose rreth 61% të kredisë së kolateralizuar.\nMegjithatë, stoku i kredisë së kolateralizuar me pasuri të paluajtshme është zvogëluar me 4% në krahasim me një vit më parë si rezultat i tkurrjes së kredisë së kolateralizuar me pasuri të paluajtshme komerciale, ndërkohë që portofolet e kredive të kolateralizuara me kolateral tjetër kanë shënuar rritje.\nPërveç pasurive të paluajtshme, që ngelen kolaterali kryesor për garantimin e kredive bankare, llojet e tjera të kolateralit mund të përfshijnë kryesisht kolateralin financiar (për shembull, cash, aksione të kompanive apo portofol kredie performues), apo kolateral tjetër në formën e pasurive të luajtshme.\nNë mesin e këtij viti kredia për ekonominë raportohej nga Banka e Shqipërisë në vlerën e 796 miliardë lekëve. Bazuar në këtë shifër, mund të përllogaritet se kredia e siguruar me pasuri të paluajtshme kishte vlerën e rreth 358 miliardë lekëve.\nNë vitet e fundit, sektori bankar ka rritur ndjeshëm portofolin e kredisë për prona, si për bizneset, ashtu edhe për individët. Vlerësohet se kreditimi ka qenë faktor shumë i rëndësishëm në mbështetjen e kërkesës në tregun e pasurive të paluajtshme. Por, nga ana tjetër, kjo ka rritur edhe ekspozimin e sektorit bankar kundrejt ecurisë së tregut të pasurive të paluajtshme.\nEkspozimi i sektorit bankar në kredi për pasuri të paluajtshme ka arritur në afërsisht 3.7 miliardë euro. Sipas statistikave të Bankës së Shqipërisë, vlera totale e kredisë për pasuri të paluajtshme është në rritje vjetore me 33%. Për 12 muajt e fundit deri në korrik 2024, portofoli i kredisë për pasuri të paluajtshme të biznesit është rritur me 60%, ndërsa në segmentin e individëve me 16%.\nAktualisht, kredia për pasuri të paluajtshme e individëve dhe bizneseve përbën rreth 49% të portofolit total të kredisë së dhënë për sektorin privat të ekonomisë.\nNë shumicën dërrmuese të rasteve, kreditë për pasuri të paluajtshme janë të siguruara me prona të lëna si kolateral në favor të bankave (në rastin më tipik, vetë prona e blerë me kredi). Një krizë e mundshme në tregun e pasurive të paluajtshme do të ulte vlerën e kolateralit dhe do të ekspozonte bankat ndaj rreziqeve për humbje nga kreditë.\nNë tetor të vitit të kaluar, Banka e Shqipërisë miratoi rregulloren “Për raportimin e të dhënave, identifikimin dhe monitorimin e treguesve mbi kredidhënien dhe investimet për prona të paluajtshme”. Sipas Bankës së Shqipërisë, kjo rregullore formalizon, standardizon si dhe zgjeron të dhënat që mblidhen nga bankat dhe subjektet kredidhënëse lidhur me treguesit e standardeve që ato përdorin për ekspozimin ndaj pronave të paluajtshme rezidenciale dhe tregtare. Gjithashtu, rregullorja ofron mundësinë që Banka e Shqipërisë të përdorë këta tregues si instrumente të politikës makroprudenciale, kur është e nevojshme për të zbutur rreziqet që shoqërojnë këto ekspozime nëse vlerësohen në nivele të larta.\nNë muajin qershor, Banka e Shqipërisë vendosi të aplikojë për herë të parë një shtesë kundërciklike në raportin e mjaftueshmërisë së kapitalit të sektorit bankar, me 0.25 pikë përqindje. Shtesa kundërciklike ka si qëllim ngadalësimin e ritmeve të kreditimit nga sektori bankar, në rastet kur rregullatori gjykon se huadhënia po rritet me ritme tepër të shpejta, duke krijuar rreziqe të shtuara për stabilitetin e sektorit.\nNë fillim të këtij muaji, Banka e Shqipërisë paralajmëroi që, nëse kreditimi do të vazhdojë të zgjerohet me ritmet e muajve të fundit, rritja e mëtejshme e kësaj norme në fund të vitit 2024 ka një probabilitet të lartë. /E.Shehu\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Sejko: Mbrojtja nga kërcënimet kibernetike, çështje madhore për sektorin bankar", "article_link": "https://monitor.al/sejko-mbrojtja-nga-kercenimet-kibernetike-ceshtje-madhore-per-sektorin-bankar/", "article_description": "Guvernatori i Bankës së Shqipërisë, Gent Sejko, mori pjesë sot në Konferencën Kombëtare të Siguri...", "time_of_post": "7 days më parë", "image_url": "https://monitor.al/wp-content/uploads/2024/10/DSC_6890-690x459.jpg", "depth": 2, "download_timeout": 180.0, "download_slot": "monitor.al", "download_latency": 2.5462706089019775, "article_body": "Guvernatori i Bankës së Shqipërisë, Gent Sejko, mori pjesë sot në Konferencën Kombëtare të Sigurisë Kibernetike, të organizuar nga Autoriteti Kombëtar për Sigurinë Kibernetike.\nKonferenca kishte në fokus vizionin e institucioneve shqiptare për forcimin e ekosistemit kibernetik dhe rritjen e bashkëpunimit ndërkombëtar, në kuadër të përballimit të sfidave të sigurisë kibernetike, si dhe risitë e sfidat e teknologjive të reja. Guvernatori Sejko prezantoi strategjitë që ndjek Banka e Shqipërisë për një hapësirë të sigurt kibernetike.\nNjë ndër objektivat kryesorë të zhvillimit në Bankën e Shqipërisë është modernizimi dhe siguria e teknologjisë së informacionit, duke përfshirë zgjerimin e funksionaliteteve dhe rritjen e qëndrueshmërisë së sistemeve. Në fokus gjithashtu mbetet optimizimi i infrastrukturës së rrjetit përmes teknologjive të reja për mbrojtjen e mjedisit dhe eficiencës në energji, dhe forcimi i sigurisë përmes përmirësimit të planeve të vijimësisë dhe reagimit ndaj rreziqeve kibernetike, mbështetur në standardet ndërkombëtare dhe praktikat më të mira për mbrojtjen kibernetike.\nSipas tij, Banka e Shqipërisë punon në vazhdimësi për forcimin e kuadrit rregullator dhe mbikëqyrjen e rrezikut të teknologjisë së informacionit. Përafrimi i legjislacionit me praktikat më të mira ndërkombëtare dhe direktivat e BE-së ka marrë një përparësi të veçantë me zhvillimet e fundit teknologjike.\nMë konkretisht, puna e saj është e fokusuar në disa drejtime kryesore, si:\nVendosja e standardeve rregullatore dhe ligjore për mbrojtjen e sistemeve, për sigurinë e të dhënave personale dhe autentifikimin e përdoruesve. Njëkohësisht, si pjesë e kërkesave rregullatore, janë përcaktuar plane të qarta për menaxhimin e incidenteve kibernetike dhe rikuperimin e sistemit pas një sulmi.\nAuditimi i rregullt dhe mbikëqyrja e vazhdueshme e sistemeve dhe masave të sigurisë së institucioneve financiare për të siguruar përputhjen me standardet dhe për t’u siguruar që institucionet financiare të ndjekin praktikat më të fundit dhe të jenë të përgatitura për sulme të reja.\nKrijimi i bashkëpunimeve ndërinstitucionale dhe ndërkombëtare për të luftuar krimin kibernetik, si dhe pjesëmarrja në grupet e shkëmbimit të informacioneve për të ndarë të dhëna mbi sulmet dhe kërcënimet e fundit kibernetike.\nGuvernatori Sejko u ndal edhe në sfidat me të cilat po përballet sektori bankar në mbrojtjen ndaj sulmeve kibernetike, të cilat janë bërë më të sofistikuara, me sulmues që përdorin taktika të reja për të shënjestruar infrastrukturat bankare. Në përgjithësi, sektori bankar përballet me një gamë të gjerë sfidash në fushën e sigurisë kibernetike që kërkojnë një kombinim të teknologjive moderne, planeve të detajuara të reagimit dhe trajnimit të vazhdueshëm të stafit dhe klientëve për t’u mbrojtur në mënyrë efektive kundër kërcënimeve të ndryshme.\nNga ana e bankave janë kryer investime të konsiderueshme për mbrojtjen kibernetike gjatë viteve të fundit, të cilat synojnë të mbrojnë bankat nga sulmet kibernetike dhe të rrisin sigurinë e të dhënave dhe infrastrukturës IT.\nNë mbyllje, Guvernatori u shpreh se në ditët e sotme, institucionet financiare po bëhen gjithnjë e më të varura nga shërbimet dhe sistemet digjitale, ndërsa përballen me një rritje të numrit të kërcënimeve kibernetike, ndaj siguria në këtë fushë duhet të trajtohet kurdoherë si një çështje e nivelit të lartë, ndërfunksionale dhe që prek gjithë sistemin e një vendi.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Banka e Shqipërisë ndërhyn përsëri në tregun valutor për të frenuar rënien e euros", "article_link": "https://monitor.al/banka-e-shqiperise-nderhyn-perseri-ne-tregun-valutor-per-te-frenuar-renien-e-euros/", "article_description": "Banka e Shqipërisë ka rifilluar ndërhyrjet në tregun valutor në dhjetëditëshin e parë të muajit t...", "time_of_post": "7 days më parë", "image_url": "https://monitor.al/wp-content/uploads/2024/10/Banka-e-Shqiperise-1-Monitor-690x445.jpg", "depth": 2, "download_timeout": 180.0, "download_slot": "monitor.al", "download_latency": 2.663722276687622, "article_body": "Banka e Shqipërisë ka rifilluar ndërhyrjet në tregun valutor në dhjetëditëshin e parë të muajit tetor.\nSipas burimeve nga tregu, Banka Qendrore ka ndërhyrë me blerje të euros më datat 3, 9 dhe 10 tetor. Megjithatë, agjentët e tregut shprehen se ndërhyrjet kanë qenë të përmasave më të vogla krahasuar me ato të muajve të verës.\nNë veçanti, Banka e Shqipërisë ka realizuar blerje vetëm me banka të veçanta dhe kryesisht me ato që kanë kuotuar nivelet më të ulëta të kursit në blerje (bid) gjatë këtyre ditëve.\nVlerat e valutës të blera gjatë këtyre operacioneve nuk janë bërë publike nga Banka e Shqipërisë.\nNdërhyrjet e Bankës së Shqipërisë sidoqoftë nuk kanë sjellë rritje të kursit të këmbimit, që të enjten madje preku një minimum të ri historik, në vlerën e 98.7 lekëve. Megjithatë, mund të supozohet se në mungesë të ndërhyrjeve të Bankës së Shqipërisë, rënia e kursit të këmbimit të euros mund të kishte qenë edhe më e madhe.\nBanka e Shqipërisë filloi ndërhyrjen direkte në tregun valutor në muajin maj të këtij viti, për shkak të presioneve rënëse mbi kursin e këmbimit euro-lek. Ndërhyrjet e Bankës së Shqipërisë zgjatën që prej muajit maj deri në fillim të muajit gusht. Informacioni zyrtar i blerjeve të Bankës së Shqipërisë është i kufizuar deri në fund të tremujorit të dytë.\nVetëm në gjysmën e parë të këtij viti, Banka e Shqipërisë ka blerë gati 272 milionë euro në tregun valutor, nga të cilat 134.2 milionë euro në ankandet e planifikuara për nevojat e rezervës valutore, ndërsa edhe më shumë, 137.6 milionë euro, janë blerë me operacione të drejtpërdrejta, me qëllim për të shmangur forcimin e mëtejshëm të lekut në kursin e këmbimit valutor.\nNë mungesë të këtyre ndërhyrjeve me shumë mundësi kursi i euros do të kishte prekur nivele më të ulëta gjatë periudhës në fjalë. Pas tërheqjes së Bankës së Shqipërisë, në fillim të muajit gusht, kursi ka qëndruar në vijimësi poshtë kufirit të 100 lekëve. Nga ana tjetër, kjo tregon se rënia e kursit të euros është një dukuri më pak e lidhur me flukset valutore të pushimeve verore.\nGjatë vitit 2024, me objektiv rritjen e rezervës valutore, Banka e Shqipërisë synon të blejë përmes ankandeve shumën prej 250-330 milionë eurosh. Vetëm për këtë qëllim në gjysmën e parë të vitit janë blerë 134 milionë euro, me një rritje prej 15% krahasuar me të njëjtën periudhë të një viti më parë; nëse shtojmë edhe blerjet direkte për të ndikuar kursin e këmbimit tashmë intervali i parashikuar i blerjeve për t’u blerë në tregun e brendshëm valutor është arritur qysh në gjysmën e parë të vitit. E. Shehu\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Bankat dhanë pothuajse 70 mijë kredi në gjysmën e parë të vitit", "article_link": "https://monitor.al/bankat-dhane-pothuajse-70-mije-kredi-ne-gjysmen-e-pare-te-vitit/", "article_description": "Sektori bankar disbursoi afërsisht 70 mijë kredi në gjysmën e parë të këtij viti. Mbështetur në s...", "time_of_post": "6 days më parë", "image_url": "https://monitor.al/wp-content/uploads/2024/10/sektori-bankar-new-750x375-1-690x345.jpg", "depth": 2, "download_timeout": 180.0, "download_slot": "monitor.al", "download_latency": 2.7894206047058105, "article_body": "Sektori bankar disbursoi afërsisht 70 mijë kredi në gjysmën e parë të këtij viti.\nMbështetur në statistikat e pagesave të Bankës së Shqipërisë, gjatë 6-mujorit të parë 2024 bankat kryen në sistem gjithsej 69 551 disbursime të kredive të reja për individët dhe bizneset.\nNumri i kredive të disbursuara është rritur me 37% krahasuar me gjysmën e parë të vitit të kaluar.\nNumri i kredive u dominua nga individët, me 37 121 mijë disbursime ose 53.4% e totalit të kredive të dhëna për gjysmën e parë të vitit. Numri i kredive në segmentin e individëve u rrit me 14.7% krahasuar me të njëjtën periudhë të vitit të kaluar.\nNjë tendencë rritjeje edhe më e shpejtë po regjistrohet në kreditë e dhëna për bizneset.\nSipas Bankës së Shqipërisë, në gjysmën e parë të këtij viti u disbursuan 32 430 kredi në llogaritë e bizneseve. Numri i kredive për bizneset u rrit me 76.3% krahasuar me të njëjtën periudhë të një viti më parë. Kreditë e dhëna për biznesin përbënin pothuajse 47% të numrit të kredive të disbursuara, nga 36% përbënin në gjysmën e parë të vitit të kaluar.\nRritja e numrit të kredive konfirmon ecurinë mjaft pozitive të huadhënies edhe të shprehur në vlerë. Kredia për ekonominë këtë vit po rritet me ritmet më të shpejta në 15 vitet e fundit.\nSipas të dhënave të Bankës së Shqipërisë, për 8-mujorin 2024, kredia e re e dhënë për ekonominë shqiptare ka arritur vlerën e 252.4 miliardë lekëve, në rritje me 32% krahasuar me të njëjtën periudhë të vitit të kaluar.\nKëtë vit bankar po shfaqin interes të shtuar veçanërisht për kreditimin e ndërmarrjeve të mëdha, duke përfshirë dhënien e kredive koorporative në vlera mjaft të larta. Momenti pozitiv i ekonomisë dhe gjendja e shëndetshme e bilanceve po sjell një rritje të oreksit për rrezik të sektorit bankar në vend. Për 8-mujorin 2024, sektori bankar dha gjithsej 183 miliardë lekë kredi të reja për bizneset, me një rritje vjetore prej 47%.\nNë rritje, por me ritme më të ngadalta, paraqitet edhe kreditimi i individëve. Sipas Bankës së Shqipërisë, për muajin gusht bankat dhanë 7.9 miliardë lekë kredi për individët, me një rritje prej 4.5% krahasuar me gushtin e vitit të kaluar. Për të gjithë 8-mujorin, kredia e re për individë preku vlerën e 69.2 miliardë lekëve, në rritje me 16% krahasuar me të njëjtën periudhë të një viti më parë. Kreditimi i individëve vazhdon të shfaqë ecuri pozitive, si në financimin e blerjes së pasurive të paluajtshme, ashtu edhe të konsumit.\nVlera e portofolit të kredisë për ekonominë arriti në 812 miliardë lekë, në rritje me 12% më shumë krahasuar me të njëjtën periudhë të vitit të kaluar.\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Raporti i kredive me probleme ra në gusht, arriti nivelin më të ulët në 16 vjet", "article_link": "https://monitor.al/raporti-i-kredive-me-probleme-ra-ne-gusht-arriti-nivelin-me-te-ulet-ne-16-vjet/", "article_description": "Raporti i kredive me probleme ra në muajin gusht dhe preku nivelin më të ulët në 16 vitet e fundi...", "time_of_post": "7 days më parë", "image_url": "https://monitor.al/wp-content/uploads/2024/10/kredi-me-problemee-690x411.jpg", "depth": 2, "download_timeout": 180.0, "download_slot": "monitor.al", "download_latency": 3.3401694297790527, "article_body": "Raporti i kredive me probleme ra në muajin gusht dhe preku nivelin më të ulët në 16 vitet e fundit.\nSipas statistikave të Bankës së Shqipërisë, ky tregues zbriti në 4.61%, nga 4.72% që kishte qenë për korrikun. Vlera e shënuar në muajin gusht është më e ulëta që prej tetorit të vitit 2008.\nNë përgjithësi, gjatë këtij viti raporti i kredive me probleme ka shfaqur një ecuri të qëndrueshme, duke qëndruar në nivele të përafërta me fundin e vitit të kaluar. Muaji gusht ka sjellë një përmirësim dhe rezultatin më të mirë për këtë vit, duke rënë lehtë poshtë nivelit prej 4.64% të muajit mars.\nMegjithatë, fakti që raporti i kredive me probleme ka qenë pak a shumë i qëndrueshëm, pavarësisht rritjes së shpejtë të portofolit të kredisë, është një tregues se sasia e kredive me probleme po rritet në vlerë absolute.\nNë fund të muajit gusht portofoli total i kredisë për ekonominë, arriti vlerën e 812 miliardë lekëve, në rritje vjetore me 12%. Mbi këtë vlerë, totali i kredive me probleme vlerësohet në afërsisht 37.4 miliardë lekë, nga rreth 35 miliardë lekë që kishte qenë në fund të vitit 2023.\nKjo tregon se, në vlerë absolute, kreditë e këqija janë rritur me 2.4 miliardë lekë ose afërsisht 6.8% që nga fillimi i vitit.\nPortofoli i kredisë për ekonominë po rritet me ritmin më të shpejtë që prej vitit 2008. Në segmente të veçanta, siç është kredia për pasuri të paluajtshme për bizneset, rritja ka arritur nivele shumë të larta, me 55% me bazë vjetore.\nPërshpejtimi i rritjes së kredisë dhe zgjerimi i ekspozimit në tregun e pasurive të paluajtshme ka ngjallur shqetësimin e Bankës së Shqipërisë. Në mesin e këtij viti, Banka Qendrore vendosi të aplikojë për herë të parë një shtesë kundërciklike në raportin e mjaftueshmërisë së kapitalit të sektorit bankar, me 0.25 pikë përqindje.\nNdërkohë, në fillim të këtij muaji, Banka e Shqipërisë paralajmëroi se, nëse kreditimi do të vazhdojë të zgjerohet me ritmet e muajve të fundit, rritja e mëtejshme e kësaj norme në fund të vitit 2024 ka një probabilitet të lartë.\nAplikimi i një shtese kundërciklike të kapitalit është i parashikuar në rregulloren e vitit 2018 “Për shtesat makroprudenciale të kapitalit. Një shtesë e tillë ka si qëllim ngadalësimin e kreditimit, në rast se banka qendrore vlerëson se ai po rritet me ritme tepër të shpejta.\nBurimi: Banka e Shqipërisë\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Interesi maksimal për kreditë konsumatore do të ulet", "article_link": "https://monitor.al/interesi-maksimal-per-kredite-konsumatore-do-te-ulet-2/", "article_description": "Pas rregullores që do të shtrëngojë kredinë konsumatore të sektorit të mikrofinancës, Banka e Shq...", "time_of_post": "6 days më parë", "image_url": "https://monitor.al/wp-content/uploads/2024/10/Sistem-bankar-mikrofinance-2-1151-621x480.jpg", "depth": 2, "download_timeout": 180.0, "download_slot": "monitor.al", "download_latency": 2.4624602794647217, "article_body": "Javën e kaluar, Banka e Shqipërisë miratoi, me një procedurë të përshpejtuar, ndryshimet në rregulloren “Për administrimin e rrezikut në veprimtarinë e subjekteve financiare jobanka”.\nNdryshimet në rregullore pritet të sjellin një shtrëngim të ndjeshëm në procedurat e huadhënies së këtyre institucioneve dhe veçanërisht në produktet e kredive të shpejta, të bazuara në praktika të modelit fintech.\nKëto ndryshime erdhën në kuadër të paketës së ndryshimeve rregullative për mbrojtjen e konsumatorëve, si reagim i Bankës së Shqipërisë ndaj disa çështjeve të hasura në tregun ku këto institucione operojnë.\nSipas Bankës së Shqipërisë, ndryshimet parashikojnë përfshirjen e disa kërkesave të shtuara për vlerësimin e aftësisë paguese të kredimarrësve në kontratat e kredive konsumatore për subjektet financiare jobanka në veprimtarinë e kredidhënies dhe për institucionet financiare të mikrokredisë, përfshirë edhe detyrimin për subjektet që përpara dhënies së një kredie dhe gjatë gjithë kohëzgjatjes së saj të kryejnë vlerësimin e aftësisë paguese të konsumatorëve, bazuar në të dhëna dhe informacione të mjaftueshme, të sakta dhe të përditësuara, të cilat duhet të verifikohen në mënyrë të arsyeshme nga subjekti.\nKërkesat e reja, që parashikojnë vlerësimin e detajuar të aftësisë paguese pritet ta vështirësojnë shumë dhënien e kredive vetëm me një dokument identiteti brenda pak minutave, praktikë që ndiqet gjerësisht nga disa institucione të mikrofinancës konsumatore.\nRregullorja vendos gjithashtu një vlerë tavan të kësteve të kredisë në raport me të ardhurat mujore neto të huamarrësve. Raporti i shërbimit të borxhit kundrejt të ardhurave (DSTI) do të llogaritet si vlera e totalit të kësteve mujore të kredive ekzistuese, duke përfshirë edhe kredinë për të cilën po aplikohet, të pjesëtuar me të ardhurat neto të të gjithë bashkëkredimarrësve.\nVlera e raportit të shërbimit të borxhit kundrejt të ardhurave nuk duhet të tejkalojë vlerën prej 60% (në propozimet fillestare parashikohej në nivelin 40%, por u rrit, mbështetur në argumentet e paraqitura nga institucionet financiare jobanka).\nMbështetur në parashikimet e rregullores, një institucion financiar jobankë nuk do të lejohet të japë në të njëjtën kohë më shumë se dy kredi konsumatore për të njëjtin huamarrës.\nKufizime të tjera të parashikuara në rregullore janë që institucionet financiare jobanka nuk mund të lidhin kontrata të kredisë konsumatore me persona nën moshën 18 vjeç; nuk mund të lidhin kontrata të kredisë konsumatore me persona të cilësuar me aftësi të kufizuara, ose me persona të cilët marrin vendime nën asistencën e një personi tjetër, kufizime të cilat ndikojnë në mosshlyerjen e detyrimit të kredisë; nuk mund të lidhin kontrata të kredisë konsumatore gjatë fashës orare 22:00 deri në 07:00; nuk mund të lidhin kontrata të kredisë konsumatore me persona të cilët rezultojnë në regjistrat e krijuar nga subjektet për personat që nuk lejohen të lidhin një kontratë kredie.\nGjithashtu, pjesë e ndryshimeve është edhe shtimi i një kërkese për subjektet financiare jobanka, që blejnë kredi me probleme, të cilat në momentin e klasifikimit të portofolit të këtyre kredive nuk mund t’i klasifikojnë si kredi jo me probleme, nëse shlyerja e kësteve të kredive të blera bëhet nëpërmjet një kredie. Ndryshimet e miratuara do të hyjnë në fuqi më 1 janar 2025.\nMegjithatë, lëvizjet e Bankës Qendrore në drejtim të ndryshimeve rregullatore që kanë synim të forcojnë mbrojtjen e konsumatorit pritet të vazhdojnë më tej në tremujorin e fundit të këtij viti.\nLëvizjet e ardhshme priten të adresojnë normën maksimale të interesit për kreditë konsumatore dhe rregullat e reklamës dhe marketingut të institucioneve financiare.\n \nNjë tjetër lëvizje e rëndësishme që prek kredinë konsumatore do të jetë ulja e normës maksimale efektive të interesit (NEI maksimal) për kreditë konsumatore.\nKoncepti i NEI-t maksimal në huadhënien konsumatore u bë pjesë e kuadrit rregullator të Bankës së Shqipërisë, pas ndryshimeve të miratuara në rregulloren “Për kredinë konsumatore dhe hipotekore”, që hynë në fuqi më 31 dhjetor 2021.\nSipas rregullores, NEI maksimal llogaritet nga Banka e Shqipërisë me bazë 6-mujore, mbështetur në të dhënat e Regjistrit të Kredive të administruar prej saj.\nNivelet e NEI-t maksimal publikohen në fillim të çdo 6-mujori dhe bazohen në kreditë e disbursuara në 6-mujorin paraardhës. Sipas rregullores, ky tregues ndërtohet si mesatare e normës efektive të interesit për secilin produkt dhe interval, e shtuar me një të tretën.\nBanka e Shqipërisë nuk ka dalë ende me një propozim konkret mbi mënyrën se si do të ndryshohet rregullorja në dispozitat që rregullojnë llogaritjen e NEI-t maksimal. Megjithatë, sipas burimeve nga ky institucion, një ide mund të jetë heqja ose reduktimi i shtesës me një të tretën mbi mesataren e llogaritur të kredive të dhëna.\nPavarësisht formës, e sigurt është se normat tavan të interesit vitin e ardhshëm do të ulen.\nSynimi i Bankës së Shqipërisë është veçanërisht fasha e parë, që përfshin kreditë e vogla konsumatore me vlerë deri në 200 mijë lekë. Këto kredi kanë edhe normat më të larta mesatare të interesit.\nSipas të dhënave të Bankës së Shqipërisë, mbështetur në informacionin e Regjistrit të Kredive, norma mesatare efektive e interesit për kreditë deri në 200 mijë lekë në gjysmën e parë të këtij viti ishte 71.4% (nga 74.8% që kishte qenë në 6-mujorin e mëparshëm dhe 78.4%, që kishte qenë për 6-mujorin e parë të vitit të kaluar).\nE shtuar me një të tretën, sipas rregullores në fuqi, kjo solli një NEI maksimal për kreditë konsumatore në nivelin 95.2%, që është edhe tavani në fuqi, për 6-mujorin e dytë 2024.\nNëse do të ndiqej skenari i heqjes së shtesës me 1/3 mbi interesin mesatar, NEI-maksimal do të ishte ndjeshëm më i ulët, duke ngelur në nivelin 71.4%.\nNdikimi më i fortë i një mase të tillë do të ndihej pikërisht në fashën e kredive me shuma të vogla. Ky është kryesisht terreni ku po “lulëzon” mikrokredia konsumatore e modelit fintech.\nKjo kredi miratohet në afate të shkurtra (10-15 minuta), ndërsa gjithnjë e më shumë po jepet nëpërmjet kanaleve dixhitale, pa pasur nevojë për paraqitjen fizike të klientit pranë ambienteve të institucionit financiar.\nNë këtë fashë, interesat mesatare janë më të larta, për shkak të tipologjisë së produktit, por edhe faktit se në këtë segment ka një prani të pakët të sektorit bankar, që në përgjithësisht nuk operon me norma kaq të larta interesi.\nPër shumat më të mëdha të kredisë, normat e interesit janë ndjeshëm më ulëta.\nNEI maksimal për kreditë nga 200 mijë lekë deri në 600 mijë lekë aktualisht është 37.4%, ndërsa interesi mesatar i 6-mujorit 2024 (mbi të cilin u përcaktua NEI maksimal) ishte 28.1%.\nPër kreditë me vlerë nga 600 001 deri në 2 000 000 lekë, NEI maksimal është 16.2%, ndërsa NEI mesatar 12.15%.\n \nBurimi: Banka e Shqipërisë\n \nUljet drastike në NEI-n maksimal pritet të godasin kryesisht institucionet financiare jobanka dhe në veçanti ato që kanë si fokus kryesor mikrofinancën konsumatore.\nNë segmentin e kredive mbi 200 mijë lekë, ku operojnë edhe bankat, për kompanitë e mikrofinancës do të jetë shumë e vështirë të konkurrojnë me norma maksimale interesi më të ulëta, për shkak se ato kanë kosto shumë më të larta interesi krahasuar me bankat.\nPor, ndërkohë, edhe dhënia e kredive të vogla deri në 200 mijë lekë, ka kosto të larta për njësi, ndaj një ulje e fortë e interesit tavan mund tkurrë hapësirat e biznesit për institucionet e mikrofinancës.\nGjasat janë që në përfundim të kësaj vale shtrënguese, sektori i mikrofinancës konsumatore do të dalë i ridimensionuar dhe me shumë mundësi, ky biznes nuk do të jetë më aq fitimprurës sa ka qenë në vitet e fundit.\nSipas pasqyrave zyrtare financiare, dy kompanitë më të mëdha në këtë treg, IuteCredit Albania dhe Kredo Finance vitin e kaluar raportuan fitim neto pas taksave në vlerën e 1.56 miliardë lekëve, ose rreth 15 milionë eurove. Fitimi i dy huadhënësve kryesorë të kredive të shpejta arriti nivelin më të lartë historik dhe u rrit me 50% krahasuar me një vit më parë.\nNë mesin e këtij viti, kredia e dhënë nga institucionet financiare jobanka ka kaluar vlerën e 600 milionë eurove. Sipas të dhënave nga Banka e Shqipërisë, portofoli i huasë i institucioneve financiare jobanka në fund të qershorit arriti në 60.9 miliardë lekë, ose rreth 609 milionë euro.\nPortofoli i kredisë i dhënë nga këto institucione është rritur me 9.1% që nga fillimi i vitit dhe me 17.8% krahasuar me të njëjtën periudhë të një viti më parë. Në pjesën dërrmuese, portofoli i kredisë së institucioneve financiare jobanka u takon subjekteve të kredidhënies dhe të mikrofinancës.\nVlerësohet se kredia e dhënë nga ky sektor përbën tashmë afërsisht 7.5% të portofolit total të kredisë për ekonominë.\nTë dhënat e Bankës së Shqipërisë tregojnë se paralelisht me rritjen e kredisë është përmirësuar edhe cilësia e portofolit. Raporti i kredive me probleme në fund të 6-mujorit 2024 ra në nivelin 12.8%, nga 13.3% që kishte qenë një vit më parë.\nSipas informacionit nga Banka e Shqipërisë, aktualisht në treg veprojnë 25 institucione financiare jobanka me aktivitet në fushën e huadhënies (duke përfshirë subjektet me licencë kreditimin, mikrokredinë, qiranë financiare, faktoringun dhe blerjen e kredive të këqija).\n \n \nNdryshime të tjera të rëndësishme që synojnë të forcojnë mbrojtjen rregullatore janë ato në rregulloren “Mbi transparencën për produktet dhe shërbimet bankare e financiare”, që synojnë të vendosin disa rregulla strikte në përmbajtjen e reklamave dhe materialeve të tjera promocionale të institucioneve financiare.\nDokumenti i rishikon tërësisht rregullat e lidhura me marketingun dhe reklamën e bankave dhe institucioneve financiare.\nIshte parashikuar që ndryshimet në rregullore të miratoheshin në mënyrë të përshpejtuar, që në mbledhjen e Këshillit Mbikëqyrës, të datës 2 tetor.\nMegjithatë, për shkak të pakënaqësive të shumta të shprehura nga subjektet e mbikëqyrura, Banka e Shqipërisë ka vendosur ta shtyjë në kohë miratimin e ndryshimeve, për t’u dhënë kohë institucioneve financiare të përcjellin zyrtarisht vërejtjet dhe komentet e tyre. Palëve të interesit u është lënë afat deri më datën 9 tetor për të dërguar komentet e tyre.\nSidoqoftë, burime nga Banka Qendrore shprehen se edhe kjo rregullore do të miratohet brenda këtij viti, me shumë mundësi që në mbledhjen e ardhshme të Këshillit Mbikëqyrës, më datë 6 nëntor.\nSipas draftit fillestar të dërguar nga Banka e Shqipërisë te palët e interesit, në reklamat ose materialet promocionale për kreditë, bankat (ose institucionet e tjera financiare) duhet të përfshijnë një paralajmërim të qartë dhe të dukshëm, për të ndërgjegjësuar kredimarrësin se huamarrja kushton para, duke përdorur formulimin “Kujdes! Huamarrja e parave kushton para” ose një formulim të ngjashëm me të.\nProjektrregullorja parashikon se banka duhet të njoftojë Bankën e Shqipërisë për çdo reklamë apo material promocional, përpara botimit apo publikimit nëpërmjet medias së shtypur ose elektronike. Banka e Shqipërisë do të shqyrtojë reklamën apo materialet promocionale, brenda 15 ditëve pune nga momenti i dërgimit.\nBanka e Shqipërisë do të ndalojë reklamën apo materialet promocionale nëse ato do të përmbajnë vlerësime ose parashikime në lidhje me ecurinë e ardhshme të bankës; krahasime ndërmjet bankave të ndryshme që ofrojnë të njëjtat produkte apo shërbime, që vënë në disavantazh banka të tjera; shprehje si “rezultat i garantuar”, “banka më e mirë”, “kosto më e ulët”, “kosto zero”, “më e lartë/më e ulët/më e mira në treg”, “ne ju rimbursojmë”, “ne paguajmë për ju”, “ofertë” etj., ose çdo formulim tjetër që mund të krijojë përshtypjen për fitime/rezultate të sigurta apo për kosto të ulëta.\nGjithashtu, bankat nuk do të lejohen të reklamojnë produkte kredie që nxisin konsumatorët të kërkojnë kredi, duke sugjeruar se kredia do të përmirësonte gjendjen financiare të këtyre konsumatorëve; specifikojnë se shumat e papaguara (tepricat) të kredisë kanë pak ose aspak ndikim në vlerësimin e një aplikimi të ri për kredi; sugjerojnë në mënyrë të rreme se kredia çon në një rritje të burimeve financiare, përbën një zëvendësues për kursimet, ose mund të rrisë standardet e jetesës së një konsumatori; theksojnë lehtësinë ose shpejtësinë me të cilën mund të merret kredia; deklarojnë se një zbritje është e kushtëzuar me marrjen e kredisë; ofrojnë periudha faljeje (grace) më shumë se tre muaj për shlyerjen e kësteve të kredisë.\nNë rastet kur konstaton se nuk janë respektuar kërkesat e parashikuara, Banka e Shqipërisë i kërkon bankës të ndalojë menjëherë publikimin dhe të korrigjojë përmbajtjen, duke kërkuar ndryshime ose përfshirjen e informacioneve shtesë.\nMateriali i ndryshuar do të dërgohet përsëri për rishqyrtim dhe gjatë kësaj periudhe, banka nuk mund të vijojë me publikimin, shpërndarjen apo botimin e publikimeve në fjalë.\nProjektrregullorja madje përcakton edhe madhësinë minimale të shkrimit që duhet të ketë teksti, sipas llojit të materialit promocional.\nNë reklamat ose materialet promocionale për depozitat, bankat duhet të përfshijnë, me anë të një shembulli përfaqësues, informacionin standard, i cili përmban një listë të detyrueshme me elemente, si emrin e plotë të bankës, adresën, faqen zyrtare të internetit, numrin e telefonit, si dhe të dhëna të tjera që shërbejnë për identifikimin e bankës; normën vjetore të interesit të depozitës; normën e interesit mesatar, nëse ka më shumë se një normë interesi të paguar gjatë afatit të depozitës; afatin e depozitës; kushtet e zgjedhura nga klienti për rinovimin e depozitës me afat;\nkushtet e zgjidhjes para afatit të përfundimit të kontratës; penalitetet e aplikueshme në rastin e zgjidhjes para afatit të përfundimit të kontratës.\nNë reklamat ose materialet promocionale për kreditë, bankat (dhe institucionet e tjera financiare) duhet të përfshijnë me anë të një shembulli përfaqësues, informacionin standard, i cili përmban detyrimisht elemente, si emrin e plotë të bankës, adresën, faqen zyrtare të internetit, numrin e telefonit, si dhe të dhëna të tjera që shërbejnë për identifikimin e bankës; normën e interesit të kredisë, fikse ose variabël, ose të dyja, së bashku me të dhënat mbi çdo komision apo tarifë të përfshirë në koston totale të kredisë për kredimarrësin; vlerën totale të kredisë; normën efektive të interesit, e cila duhet të përfshihet në reklamë, në mënyrë aq të dukshme sa edhe norma e interesit të kredisë; ku është e aplikueshme, kohëzgjatjen e kontratës së kredisë; në rastin e një kredie në formën e një pagese të shtyrë, për një mall ose shërbim të veçantë, çmimin në para dhe shumën e çdo paradhënieje; ku është e aplikueshme, shumën totale të pagueshme nga konsumatori dhe vlerën e kësteve; një paralajmërim në lidhje me pasojat e mundshme të luhatjes së kursit të këmbimit në shumën e pagueshme nga kredimarrësi, etj.\nRregullorja e re pritet të miratohet në muajin nëntor dhe të hyjë në fuqi më 1 janar 2025.\n \nPaketa e ndryshimeve rregullatore, që po zbaton Banka e Shqipërisë, u nxit sidomos nga çështja penale e hapur ndaj disa institucioneve financiare jobanka dhe përmbaruesve gjyqësorë privatë, që akuzohen për ngritjen e një skeme mashtruese në mbledhjen e kredive të këqija.\nNë muajin maj të këtij viti, Prokuroria e Tiranës njoftoi zyrtarisht hapjen e procedimit për veprën penale “Skema mashtruese dhe piramidale” të parashikuar nga neni 143/a, i Kodit Penal, si pjesë e kallëzimit penal nr. 3464, datë 25.02.2020, i Ministrisë së Drejtësisë ndaj subjekteve Micro Credit Albania, ADCA, SHP Zig, FS, FLASH, si dhe përmbaruesve të tyre.\nSipas Prokurorisë së Tiranës, nga aktet e administruara, rezulton se këto shoqëri blenë nga “ProCredit Bank Shqipëri” 3999 kredi të konsideruara të këqija dhe të pashlyera ndër vite, me një shumë totale prej 7.299.203 eurosh dhe përdorën një skemë shtrënguese të kredimarrjes, ku nëpërmjet vjedhjes u imponohej debitorëve që kishin borxhe të vjetra në banka, të rimerrnin kredi edhe pse nuk kishin mundësi shlyerje, si dhe u bllokonin nga shoqëritë përmbarimore pagat, pronat, apo makinat.\nPër likuidimin e këtyre kredive të blera nga MCA, dyshohet se është përdorur vjedhja, duke i detyruar kreditorët që të marrin kredi të reja pranë këtij institucioni financiar, për të zhbllokuar të vjetrën, që përsëri e dispononte si portofol agjencia financiare MCA.\nMe marrjen e një kredie të re pranë agjencisë financiare, MCA zhbllokohej përkohësisht pasuria dhe llogaritë e kreditorëve, por më vonë agjencia financiare MCA shfaqej me kërkesën për likuidimin e shumave të tjera.\nKjo skemë është përdorur te kredimarrës të ndryshëm, të cilët rezultojnë të jenë viktima të vjedhjes së pasurisë së tyre, duke shkaktuar një dëm shumë të lartë ekonomik ndaj këtyre shtetasve apo enteve private dhe publike.\nSipas prokurorisë, këto kredi janë dhënë në kushtet e mashtrimit, sepse MCA ka qenë në dijeni të pamundësisë financiare të likuidimit nga ana e debitorëve dhe zakonisht, ata kanë qenë të regjistruar në regjistrin e kreditorëve me probleme, që mbahet nga Banka e Shqipërisë.\nNë interpretimin e prokurorisë, vjedhja është kryer në kushtet e mirëbesimit, duke mashtruar huamarrësit se me marrjen e kredisë te MCA për të likuiduar kredinë e mëparshme do të kishin lehtësime në pagesën e kësteve. Ky fakt, më vonë, nuk ka rezultuar i tillë, por ka rënduar edhe më shumë gjendjen financiare të debitorëve.\nSipas Prokurorisë, këto institucione financiare gjithashtu aplikonin një kamatëvonesë prej 2% + 8%, por kjo është bërë në mënyrë të kundërligjshme për çështje që i takonin një periudhe përpara përcaktimit me ligj të kësaj norme.\nGjithashtu, në aktet hetimore të administruara janë evidentuar rastet konkrete për fenomenin e vendosjes së sekuestrove konservative mbi pasuritë e paluajtshme që janë shtrirë dhe ndaj personave që nuk kanë lidhje fare me ekzekutimin e vendimeve gjyqësore.\nRast tipik i kësaj natyre është çështja ku për një detyrim të prapambetur prej 348 mijë lekësh, Micro Credit Albania ka sekuestruar 14 pasuri të paluajtshme të një shtetasi.\nSipas dosjes së Prokurorisë, një veprim i kryer në mënyrë të përsëritur nga përmbaruesit e akuzuar është vendosja e sekuestros mbi një numër të madh të pasurive të paluajtshme, që e tejkalonin disa herë vlerën e detyrimit të debitorit. Sipas Prokurorisë, një veprim i tillë është jashtë çdo kërkese ligjore dhe logjike për ekzekutimin e detyrimit në masën e përafërt të plotësimit të tij.\nPër sa më sipër, prokuroria ka ngritur akuzën e shpërdorimit të detyrës për tre përmbarues gjyqësorë privatë, ndërkohë që për një përmbaruese tjetër është ngritur akuza e vjedhjes. Për një përmbaruese të katërt gjyqësore është ngritur akuza për veprën penale të vjedhjes.\nGjithnjë për veprën penale të vjedhjes akuzohen edhe tre administratorë të shoqërive përmbarimore private, si dhe aksionerët e vetëm të dy institucioneve financiare jobanka, Final dhe MicroCredit Albania.\nMenjëherë pas publikimit të akuzës, Banka e Shqipërisë reagoi duke revokuar përfundimisht licencat e institucioneve financiare jobanka Micro Credit Albania (MCA) dhe Final (licenca e MCA ishte pezulluar prej dy vitesh). Vendimi është marrë në zbatim të rregullores “Për licencimin dhe ushtrimin e veprimtarisë nga subjektet financiare jobanka”.\nSipas nenit 14 të rregullores, Banka e Shqipërisë mund të pezullojë ose të revokojë licencën e subjektit financiar jobankë ose të institucionit financiar të mikrokredisë, në rast se nuk përmbush më kushtet në bazë të të cilave ai është licencuar.\nSipas argumentimit të Bankës së Shqipërisë, masa e arrestit ndaj aksionerëve të kompanive i vendos në kushtet kur ata nuk plotësojnë më kriterin e reputacionit të lartë etik, i cili, ndër të tjera, konsideron që individi të mos jetë në ndjekje penale, në gjykim për vepra penale dhe i dënuar penalisht.\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Financë", "article_title": "Kredia e bankave shqiptare jashtë vendit është rritur në gjysmën e parë të vitit", "article_link": "https://monitor.al/kredia-e-bankave-shqiptare-jashte-vendit-eshte-rritur-ne-gjysmen-e-pare-te-vitit/", "article_description": "Kredia e dhënë nga sektori bankar shqiptar jashtë vendit u rrit gjatë gjysmës së parë të këtij viti. Sipas Bankës së Shqipërisë, stoku i kredisë për subjektet jorezidente arriti...", "time_of_post": "3 days më parë", "image_url": "https://monitor.al/wp-content/uploads/2024/09/Kredi-me-probleme-1-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.337315082550049, "article_body": "Kredia e dhënë nga sektori bankar shqiptar jashtë vendit u rrit gjatë gjysmës së parë të këtij viti.\nSipas Bankës së Shqipërisë, stoku i kredisë për subjektet jorezidente arriti në 34 miliardë lekë në fund të muajit qershor.\nVlera e portofolit u rrit me rreth 18% që nga fillimi i vitit, por megjithatë është në vlera të përafërta krahasuar me mesin e vitit 2023. Kredia për jorezidentët vazhdon të ketë një peshë relativisht të ulët, me rreth 4% e tepricës së kredisë së sektorit bankar.\nKredia e sektorit bankar për jorezidentët arriti nivelet më të larta në vitin 2017, kur përbënte pothuajse 15% të totalit të portofolit të huasë së sektorit bankar në Shqipëri.\nMegjithatë, një pjesë e madhe e kredisë jashtë vendit lidhej sidomos me aktivitetin e degës së BKT-së në Kosovë. Pasi dega në fjalë u nda nga banka mëmë në Shqipëri, në fillim të vitit 2019, portofoli i kredisë jorezidente pësoi rënie të ndjeshme.\nAktualisht, si degë vazhdon të veprojë filiali i Credins Bank në Kosovë. Megjithëse zhvillon aktivitet bankar në Kosovë, teknikisht kredia e degës së Credins atje klasifikohet si kredi jorezidente, për sa kohë dega ende nuk funksionin si një institucion plotësisht i ndarë nga banka mëmë në Shqipëri.\nEdhe në periudhat kur kredia jashtë vendit arriti nivelet më të larta historike, ajo ka qenë e kufizuar në pak banka të mëdha të sistemit. Këto banka vitet e fundit kanë kërkuar alternativa huadhënieje në vendet e rajonit, sidomos në tregje si Kosova, ku kthimet kanë qenë të kënaqshme dhe cilësia e portofolit të kredisë ka qenë më e mirë.\nMë shumë se gjysma e depozitave në sektorin bankar shqiptar janë në valutë të huaj dhe tregu i brendshëm nuk ofron alternativa të tjera të investimit të fondeve në valutë të huaj, përveç kredidhënies.\nPor, në vitet e fundit kreditimi po shfaqet gjithnjë e më i orientuar drejt lekut, i nxitur nga normat më të ulëta të interesit për monedhën vendase, por edhe nga politikat e Bankës së Shqipërisë për uljen e përdorimit të euros dhe për shmangien e rrezikut të kursit të këmbimit. Për këtë arsye, disa prej bankave të sistemit vazhdojnë të eksplorojnë edhe tregjet e huaja të huadhënies, me fokus kryesisht te klientët biznes.\nNë total, aktivet jorezidente të sektorit bankar shqiptar u rritën ndjeshëm edhe në gjysmën e parë të vitit, pavarësisht efektit të kursit të këmbimit. Në mesin e këtij viti, vlera e aktiveve jorezidente arriti në 438.3 miliardë lekë, 11.3% më shumë krahasuar me një vit më parë.\nMegjithatë, rritja e aktiveve jorezidente duket se është përqendruar te aktivet me rrezik të ulët, si investimet në letra me vlerë të borxhit dhe në vendosje me bankat jorezidente, ndërkohë që kreditë përbëjnë një pjesë relativisht të vogël të këtyre aktiveve.  /E.Shehu\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Niveli i pagave në Kosovë sipas ASK, në sektorin publik 713 euro, në sektorin privat 515 euro", "article_link": "https://monitor.al/niveli-i-pagave-ne-kosove-sipas-ask-ne-sektorin-publik-713-euro-ne-sektorin-privat-515-euro/", "article_description": "Agjencia e Statistikave ka publikuar pagat mesatare në Kosovë gjatë vitit 2023, përfshi pagat mesatare në sektorët privatë dhe publikë: Pagat mesatare në Kosovë 2023: €570 Bruto...", "time_of_post": "3 days më parë", "image_url": "https://monitor.al/wp-content/uploads/2024/10/462697100_8750983301629457_2851027722815203748_n-690x388.jpg", "depth": 2, "download_timeout": 180.0, "download_slot": "monitor.al", "download_latency": 0.07947993278503418, "article_body": "Agjencia e Statistikave ka publikuar “Nivelin e Pagave në Kosovë” për vitin 2023.\nKy publikim përmban të dhëna për pagën mesatare bruto dhe neto sipas sektorëve dhe aktiviteteve ekonomike në Sektorin Publik (Administrata), Ndërmarrjet Publike dhe Sektorin Privat në Kosovë.\nNë vitin 2023, pagat mesatare bruto në Kosove ishin 570 euro, derisa në vitin 2022 ishin 521 euro. Pra, kishte një rritje prej 49 eurosh nga viti paraprak. Kurse, paga neto, në vitin 2023 ishte 506 euro, krahasuar me vitin 2022 që ishte 446 euro. Pra, një rritje prej 60 eurosh.\nKurse, paga mesatare bruto në sektorin privat, në vitin 2023 ishte 515 euro, derisa në vitin 2022 ishte 473 euro. Pra, kishte një rritje prej 42 eurosh. Ndërsa, paga mesatare neto ishte 459 euro, krahasuar me vitin 2022 e cila ishte 401 euro. Pra, një rritje prej 58 eurosh.\nAgjencia e Statistikave ka treguar se tek sektori publik vërehet një rritje e konsiderueshme e pagës për rreth 18 % krahasuar me vitin paraprak, dhe kjo rritje ka ardhur si rezultat i hyrjes në fuqi të Ligjit për pagat në sektorin publik (Ligji nr. 08/L-19) nga muaji janar 2023.\nPaga mesatare bruto në sektorin publik në vitin 2020 ishte 624 euro, derisa, në vitin 2023 ishte 713 euro, duke u rritur për 89 euro, ose 14.2%. Ndërsa, paga mesatare neto nga 552 Euro, sa ishte në vitin 2020, u rrit në 630 euro në vitin 2023. Një rritje prej 78 eurosh, ose 14.1%.\nPaga mesatare bruto në sektorin e ndërmarrjeve publike në vitin 2020 ishte 769 euro, derisa në vitin 2023 ishte 789 euro. Një rritje prej 20 Eurosh ose 2.6%. Ndërsa, paga mesatare neto nga 680 euro, sa ishte në vitin 2020, u rrit në 691 euro në vitin 2023. Një rritje prej 11 Eurosh, ose 1.6%.\nNiveli i pagave më të larta në Kosovë ishte sektori i ndërmarrjeve publike, derisa me paga më të ulëta ishte sektori privat.\nPaga mesatare bruto në vitin 2023, sipas aktiviteteve ekonomike, më a larta ishte te: Furnizimi me energji elektrike, gaz, avull dhe ajër të kondicionuar (1039 euro); dhe Informim dhe komunikimi (974 euro). Derisa, paga më e ulët ishte te akomodimi dhe aktivitete të shërbimeve me ushqim (345 euro).\nPaga mesatare neto në vitin 2023, sipas aktiviteteve ekonomike, ka të njëjtën renditje si më poshtë: Furnizimi me energji elektrike, gaz, avull dhe ajër të kondicionuar (870 Euro); Informim dhe komunikim (850 Euro); Akomodimi dhe aktivitete të shërbimeve me ushqim (312 Euro)\nMinistri i Financave, Hekuran Murati, ka pohuar se gjatë qeverisjes së tyre paga mesatare bruto është rritur për të gjithë të punësuarit në sektorin publik dhe privat.\nSipas Muratit, rritja në 3 vitet e fundit është rritur për 104 euro, përderisa në qeverisjet e kaluara për 7 vite ishte rritur vetëm 94 euro.\n“ASK dje ka publikuar pagën mesatare për vitin 2023 në Kosovë. Grafikoni më poshtë paraqet pagën mesatare bruto nëpër vite, përfshirë edhe vitin 2023, të publikuar nga ASK. Ajo çfarë vërehet është se: Paga mesatare bruto, për të gjithë të punësuarit në sektorin publik dhe privat, në 3 vitet e fundit është rritur për 104 euro, përderisa në qeverisjet e kaluara për 7 vite ishte rritur vetëm 94 euro”, ka theksuar Murati.\nMinistri shkruan më tej se “Rritja më e madhe e pagës mesatare ka ndodhur në vitet 2023 me 9.4% dhe 2022 me 7.6%, pra dy vitet e Qeverisë Kurti. Kjo demanton gjithë propagandën që kemi dëgjuar lart e poshtë nëpër studio televizive nga opozita, duke thënë se s’ka pasur rritje të pagave”. Tutje, ministri ka shtuar se miti se me qeveritë e kaluara rriteshin pagat për të gjithë, bie përfundimisht.\n“Përderisa është e vërtetë se në vite të caktuara kishte pasur rritje të pagave në sektorin publik me vendime në kohë fushate zgjedhore, të dhënat e dëshmojnë se kjo rritje ishte bërë në kurriz të sektorit privat. Kjo gjë shihet qartë në vitin 2014, kur pagat në sektorin publik ishin rritur me vendim qeveritar gjatë fushatës, mirëpo mesatarja në tërë ekonominë, përfshirë sektorin publik dhe privat, ishte rritur vetëm 4.4%”.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Nga 1 janari, Kosova lejon lëvizjen e lirë për qytetarët e Bosnjës", "article_link": "https://monitor.al/nga-1-janari-kosova-lejon-levizjen-e-lire-per-qytetaret-e-bosnjes/", "article_description": "Nga 1 janari i vitit të ardhshëm, Kosova, njëanshëm, do të lejojë lëvizjen e lirë për të gjithë poseduesit e letërnjoftimeve të Bosnje e Herecegovinës. Kryeministri i Kosovës, A...", "time_of_post": "3 days më parë", "image_url": "https://monitor.al/wp-content/uploads/2024/10/ks-bosnja-690x342.png", "depth": 2, "download_timeout": 180.0, "download_slot": "monitor.al", "download_latency": 0.08463096618652344, "article_body": "Kryeministri i Kosovës, Albin Kurti, ka treguar se nga 1 janari i vitit të ardhshëm, Kosova do të lejojë lëvizjen e lirë për të gjithë poseduesit e letërnjoftimeve të Bosnje e Herecegovinës.\nPërkundër marrëveshjeve të arritura, qytetarët e të dyja vendeve, aktualisht, duhet të pajisen me viza për të lëvizur në vendet respektive.\nDuke folur në samitin e Procesit të Berlinit, që po mbahet në kryeqytetin gjerman, Kurti tha se ky projekt ka sjellë përparim të rëndësishëm deri më tash, por se duhen edhe më shumë veprime.\n“Ndërsa entiteti i Republikës Sërpska refuzon ratifikimin e marrëveshjes për lëvizje të lirë me letërnjoftime – të cilën vendi im ka qenë i pari në rajon që e ka ratifikuar në Parlament – unë kam vendosur t’i jap fund pritjes. Duke filluar nga 1 janari i vitit të ardhshëm, Republika e Kosovës, në mënyrë të njëanshme, do të lejojë lëvizjen e lirë për mbajtësit e letërnjoftimeve të Bosnje e Hercegovinës”.\nAi u shpreh se Kosova ka qenë dhe do të jetë një zë i arsyes dhe një mbështetje në këtë Proces.\n“Unë kam vendosur të përfundoj pritjen. Duke filluar nga 1 janari i vitit të ardhshëm, Republika e Kosovës do të lejojë unilateral lëvizjen e lirë për mbajtësit e ID-së nga Bosnja dhe Hercegovina”.\nKurti foli edhe për Tregun e Përbashkët Rajonal (CRM), për të cilin tha se “është një nga të arriturat më të mëdha të këtij procesi”, ndërsa përmendi CEFTA-n.\n“Një momentum i ri është fituar pas kapërcimit të ngërçit brenda CEFTA-s. Tash mund të përparojmë me një ritëm të ndryshëm, me barazi në qendër dhe qytetarët si përfituesit e fundit”.\nNë kuadër të Procesit të Berlinit, ndër vite, janë bërë disa marrëveshje dhe deklarata, por shumë prej tyre kanë mbetur pa u zbatuar.\nMarrëveshja për lëvizje të lirë me letërnjoftime mes vendeve të Ballkanit Perëndimor është arritur në vitin 2022.\nDerisa qytetarët e Kosovës mund të lëvizin me letërnjoftime në Maqedoni të Veriut, Shqipëri, Serbi dhe Mal të Zi, ata duhet të pajisen me viza për të shkuar në Bosnje e Hercegovinë. Ngjashëm, edhe ata të Bosnjës që duan të hyjnë në Kosovë. Kjo, për faktin se Bosnje e Hercegovina, e cila nuk e njeh shtetin e Kosovës, nuk e ka ratifikuar ende marrëveshjen për lëvizje të lirë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Shqipëria, një hap më tej drejt anëtarësimit në SEPA, kursimi vjetor 20 mln euro", "article_link": "https://monitor.al/shqiperia-nje-hap-me-tej-drejt-anetaresimit-ne-sepa-kursimi-vjetor-20-mln-euro/", "article_description": "Shqipëria pritet që muajt e ardhshëm të aderohet në Tregun Unik të Pagesave në Euro, i njohur si SEPA. Më 14 tetor 2024, Guvernatori i Bankës së Shqipërisë, z. Gent Sejko, zhvil...", "time_of_post": "2 days më parë", "image_url": "https://monitor.al/wp-content/uploads/2024/10/1-640x480.jpg", "depth": 2, "download_timeout": 180.0, "download_slot": "monitor.al", "download_latency": 2.0593981742858887, "article_body": "Shqipëria pritet që muajt e ardhshëm të aderohet në Tregun Unik të Pagesave në Euro, i njohur si SEPA.\nMë 14 tetor 2024, Guvernatori i Bankës së Shqipërisë, z. Gent Sejko, zhvilloi takime me z. Giorgio Andreoli, Drejtor i Përgjithshëm i Këshillit Evropian të Pagesave, dhe z. Gert Jan Koopman, Drejtor i Përgjithshëm i Drejtorisë së Fqinjësisë dhe Negociatave të Zgjerimit (DG NEAR), pranë Komisionit Evropian, në Bruksel, në kuadër të aplikimit të Shqipërisë për anëtarësim në Tregun Unik të Pagesave në Euro, i njohur si SEPA.\nAnëtarësimi i Shqipërisë në zonën gjeografike SEPA përbën një prioritet kombëtar, pasi shënon një moment historik të rëndësishëm në rrugëtimin e vendit drejt integrimit evropian. Përfshirja e Shqipërisë në të do të ndikojë zhvillimin financiar dhe ekonomik të vendit, duke kontribuuar në integrimin e mëtejshëm të saj me tregun e BE-së. Kështu, vendi ynë do të fitojë akses në një treg më të gjerë evropian, duke lehtësuar transaksionet ndërkufitare dhe duke rritur tregtinë dhe investimet.\nMë datë 12 qershor 2024, Guvernatori Sejko firmosi aplikimin e Republikës së Shqipërisë për anëtarësimin në zonën gjeografike të skemave SEPA, duke u bërë, kështu, vendi i parë në rajon, i cili dërgoi aplikimin formal për t’u pranuar në këtë zonë. Aktualisht, ky aplikim po shqyrtohet nga Këshilli Evropian i Pagesave, si administrator i skemave SEPA, si dhe nga Komisioni Evropian. Ky i fundit duhet të japë dakordësinë e tij, në kontekstin e integrimit të vendeve joanëtare me tregun evropian, bazuar në rregulla dhe standarde të njëjta.\nPas dorëzimit të aplikimit, Banka e Shqipërisë ka vijuar punën për plotësimin e kuadrit rregullator dhe krijimin e kushteve teknike në dobi të procesit, duke u angazhuar të përafrojë risitë ligjore e rregullative të BE-së, të cilat lidhen me SEPA-n.\nGjatë takimeve të zhvilluara në Bruksel, u theksua se të gjitha vendet e rajonit kanë bërë përpjekje maksimale për anëtarësimin në SEPA dhe 3 prej tyre, përfshirë Shqipërinë, kanë përmbyllur me sukses fazën e aplikimit. Shqipëria është një ndër 3 vendet e Ballkanit Perëndimor, të cilat kanë avancuar bindshëm drejt anëtarësimit në SEPA, dhe pritet që në muajt e ardhshëm të aderohen në të.\nGuvernatori Sejko u shpreh se: “Pjesëmarrja në SEPA është një nga shtyllat e Planit të Rritjes të hartuar nga Komisioni i BE-së për vendet e Ballkanit Perëndimor, si dhe një objektiv afatgjatë për Bankën e Shqipërisë dhe vendin tonë. Prandaj, Shqipëria është e përkushtuar të përmbushë standardet e larta të vendosura nga SEPA për sa i përket efikasitetit dhe sigurisë së pagesave. Ekonomia shqiptare është shumë e ndërlidhur me Bashkimin Evropian, ndërkohë që ky anëtarësim ndihmon në uljen e ndjeshme të kostove të pagesave me BE-në dhe zonat e lidhura me të, nëpërmjet SEPA-s.\nVlen të përmendet se Shqipëria është vendi i parë në rajon që ka përafruar legjislacionin e saj dhe ka hartuar rregulloren përkatëse, si gurë themeli të kërkesave të SEPA-s.\nNë fushën e pagesave, Shqipëria tregon një pajtueshmëri të lartë ligjore me acquis dhe me kuadrin rregullator të SEPA-s. Që prej vitit 2018, vendi ynë ka përshpejtuar përpjekjet në këtë drejtim, nëpërmjet hartimit nga Banka e Shqipërisë dhe miratimit të ligjit “Për shërbimet e pagesave” dhe të kuadrit rregullator për zbatimin e tij. Ky ligj përafron Direktivën e BE-së për Shërbimet e Pagesave, të njohur si PSD2. Ai siguron konkurrencë, transparencë dhe mbrojtje të konsumatorit gjatë ofrimit të shërbimeve të pagesave, me të njëjtat standarde si në Bashkimin Evropian.\nGjithashtu, Banka e Shqipërisë ka miratuar rregulloren 43/2024 “Për informacionin që shoqëron transfertat e fondeve”, e cila përafron më tej rregulloren përkatëse të BE-së.\nPërtej rëndësisë politike në kuadër të integrimit evropian të vendit, pjesëmarrja në SEPA ka një sërë përfitimesh të konsiderueshme për konsumatorin, bizneset dhe ekonominë shqiptare. Së pari, ajo ofron pagesa ndërkufitare në Euro, me të njëjtat kosto si ato brenda vendit dhe pas anëtarësimit, kostoja e pagesave ndërkufitare në Euro me vendet anëtare do të jetë minimalisht 5 herë më e ulët.\nPërfitimet ekonomike nga kryerja e pagesave me efikasitet më të lartë sa i përket kostove, kohës dhe sigurisë, janë të mëdha dhe, sipas vlerësimeve tona paraprake, mund të arrijnë deri në 20 milionë euro në vitin e parë, për t’u rritur në mënyrë progresive në vijim. Më konkretisht, bazuar në eksperiencën e sistemit AIPS Euro – nëpërmjet të cilit Banka e Shqipërisë nga fillimi i operimit në janar 2022, i ka kursyer tregut shqiptar rreth 95 milionë euro – vlerësohet se impakti i anëtarësimit në SEPA do të jetë dhe më i gjerë.\nSë dyti, lehtësimi i kryerjes së pagesave ndërkufitare me partnerin tregtar kryesor të Shqipërisë, BE-në, nxit zgjerimin e mëtejshëm të marrëdhënieve tregtare me të.\nSë treti, pothuajse të gjitha dërgesat e emigrantëve vijnë nga vendet e Bashkimit Evropian dhe Mbretëria e Bashkuar – edhe kjo e fundit anëtare e SEPA-s. Lehtësitë që sjell SEPA do të nxisin përdorimin e kanaleve zyrtare për transfertat e remitancave, përpos rritjes së vlerës së kursimeve.\nSë katërti, pjesëmarrja në SEPA nxit ngritjen e një sistemi pagesash eficient dhe të besueshëm për vende të vogla si Shqipëria.\nSë fundi, përdorimi i pagesave përmes SEPA-s pritet të sjellë ndryshime pozitive në sjelljen e kompanive shqiptare dhe të individëve, sa i përket mënyrave të kryerjes së pagesave elektronike (cashless). Ai shërben si instrument edukues dhe mbështet zgjerimin e përfshirjes financiare të popullatës.”\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Investime", "article_title": "Mirëmbajtja e rrugëve, ARRSH shpall fituesit për tre lote të tjera, 5.6 mln euro", "article_link": "https://monitor.al/mirembajtja-e-rrugeve-arrsh-shpall-fituesit-per-tre-lote-te-tjera-5-6-mln-euro/", "article_description": "Autoriteti Rrugor Shqiptar ka njoftuar fituesit paraprakë të tre kontratave të tjera lidhur me mi...", "time_of_post": "3 days më parë", "image_url": "https://monitor.al/wp-content/uploads/2024/09/Rruge-ne-Shqiperi-Infrastrukture-rruge-1-690x460.jpg", "depth": 2, "download_timeout": 180.0, "download_slot": "monitor.al", "download_latency": 4.496623754501343, "article_body": "Autoriteti Rrugor Shqiptar ka njoftuar fituesit paraprakë të tre kontratave të tjera lidhur me mirëmbajtjen e rrugëve me një vlerë prej 5.6 milionë eurosh pa TVSH.\nNë sistemin e prokurimeve tashmë janë dhënë emrat e kompanive përkatëse dhe ofertat e tyre fituese për tre lote të ndryshme. Kështu së pari është loti 13 Mirëmbajtje me performancë rruga “Fierzë – B.Curri (Varrezat e Dëshmorëve), B.Curri – Cërrnicë, D/Sopot – Kam, Dushaj – Sheshi i trageteve – Lekbibaj” (gjatësia totale 59.8 km). Pjesë e kontratës së përgjithshme të Rajonit Verior, ky lot është fituar nga Operatori Ekonomik “GECI” SHPK me një vlerë prej 2.37 milionë euro.\nNë dokumentet e procedurës thuhet se gjendja e akseve rrugore “Fierzë-B.Curri (Varrezat e Dëshmoreve), B.Curri – Cërrnicë, D/Sopot-Kam, Dushaj – Sheshi i trageteve – Lekbibaj” është mesatare në përgjithësi me disa problematika që vijnë edhe si pasojë degradimit të disa elementeve rrugorë që favorizohen nga relievi i vështirë malor dhe nga kushtet ekstreme atmosferike.\nNjë tjetër fitues ëhstë shpallur në lotin 14 të kontratës që lidhet me akset në rajonin Verior. Bëhet fjalë për rrugët “Peshkopi (K/Rr.Tomin) – D/Kuben – Vasije, U. Cerenecit Sebisht (Borovë)” (gjatësia totale 57.3 km). Operatorët fitues janë “ALKO IMPEX CONSTRUCTION” SHPK & “ALKO-IMPEX General Construcion” SHPK me një ofertë 1.57 mln euro.\nLoti i tretë me një fitues është ai 15 dhe që lidhet me kontratën rruga “Ura e Matit Kthesa e Lapidarit – Rrëshen, K/Rrugën Kombëtare – Ulëz, Qafë Bualli – Krastë” (gjatësia totale 48.8 km), me një ofertë nga operatori “UDHA” SHPK prej 1.65 mln euro.\nKontratat janë pjesë e procedurës së përgjithshme të rajonit Verior që ka një fond total limit prej 2.9 miliardë lekë apo rreth 29 milionë euro. Kohëzgjatja e kontratave, pra koha që kompanitë do të mirëmbajnë akset në fjalë është 448 muaj.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\nCka ja keto ndertime , harrnime me zall dhe rane apo asfalt ?! Te bahat rruga e gjate 50 km. per vleren 1.6 milion euro , vetem ndertim nuk ashte !?! Ne rruget e jugut rama per nje km. gjatesi i flijon 10 milion euro , ndersa ne veri , 100 km ma pak se 4 milon euro .Rama po tallet me veriun , ndersa taksat i vjel njajte si ne veri ashtu edhe ne ane tjera te Shqipnise.\n \n \n \n \n \n \n "},
{"type": "highlighted_newsletter", "category": "Kosova", "article_title": "“100 marrëveshjet e nënshkruara”, Bizneset kërkojnë nga qeveria e Kosovës dhe Shqipëria bashkëpunim", "article_link": "https://monitor.al/100-marreveshjet-e-nenshkruara-bizneset-kerkojne-nga-qeveria-e-kosoves-dhe-shqiperia-bashkepunim/", "article_description": "Qeveria e Kosovës dhe Shqipërisë kanë nënshkruar mbi 100 marrëveshje e shumë prej tyre janë lënë në harresë. Dy qeveritë duhet të takohen dhe t’i realizojnë këto marrëveshje. Bizneset e të dyja shteteve kanë kërkesa konkrete për Qeverinë Kurti dhe...", "time_of_post": "4 hours më parë", "image_url": "https://monitor.al/wp-content/uploads/2024/10/kurti-e-rama-690x459.jpg", "depth": 2, "download_timeout": 180.0, "download_slot": "monitor.al", "download_latency": 0.0622713565826416, "article_body": "Qeveria e Kosovës dhe Shqipërisë kanë nënshkruar mbi 100 marrëveshje e shumë prej tyre janë lënë në harresë.\nDy qeveritë duhet të takohen dhe t’i realizojnë këto marrëveshje. Bizneset e të dyja shteteve kanë kërkesa konkrete për Qeverinë Kurti dhe Qeverinë Rama.\nAleanca Kosovare e Bizneseve dhe Dhoma e Tregtisë dhe Industrisë në Tiranë kanë mbajtur takimin e parë me temë: Rritja e tregut të përbashkët Kosovë-Shqipëri si mundësi e qëndrueshme e zhvillimit ekonomik.\nKryetari i AKB-së, Agim Shahini ka treguar se ky takim ka për qëllim forcimin e bashkëpunimit për ekonominë kombëtare dhe rritjen e konsumit të prodhimeve vendëse në Kosovë dhe Shqipëri.\nShahini u bëri thirrje Qeverisë së Kosovës dhe Shqipërisë të takohen dhe të bisedojmë për 100 marrëveshjet e nënshkruara, me qëllim të rritjes së ekonomisë të të dyja vendeve.\n“Ekonomia kombëtare ka nevojë më shumë të jemi bashkë me vendime të ndryshme, në të dy anët e shtetit tonë, ne varemi dhe jemi si popull konsumues të prodhimeve të huaja. Prodhuesit e vendit ballafaqohen me konkurrencë herë të padrejtë dhe mos konsum të prodhimit vendor.\nMisionet tona të përbashkëta janë për të bërë biznes të ndershëm dhe prodhim cilësor. Qeveria e Kosovës dhe Shqipërisë kanë nënshkruar mbi 100 marrëveshje e shumë prej tyre janë lënë në harresë. Andaj ftoj dy qeveritë që të rrisin ekonomin kombëtare.\nRruga e kombit e ka lehtësuar qarkullimin e lirë të qytetarit mallit dhe kapitalit. Kosova dhe Shqipëria duhet të konsolidohen, Kosova për gabimet e veta është nën sanksione ekonomike nga ShBA, të cilat kanë ndikim negativ për ekonominë”.\nAi ka bërë të ditur se mbi 600 biznese nga Kosova ekzistojnë në Shqipëri, por që tha se Kosova ka nevojë më shumë për importe nga Shqipëria, dhe anasjelltas.\n“Qeveria e Kosovës dhe Shqipërisë do të duhet më shumë të takohen, turizmi është një nga mundësitë që kosovarët e kanë të lehtë të investojnë, por duhet edhe të Shqipërisë të investojnë në Kosovë, ne i mirëpresim dhe i mbështesim ata me konsumimin e produkteve shqiptare.\nMbi 600 biznese nga Kosova ekzistojnë në Shqipëri që i kanë aktivitetet e tyre, por mbetemi tek shkëmbimet tregtare më të varfër nga vendet tjera. Ky takim ka për qëllim të nxit me shumë bashkëpunimin e ekonominë kombëtare.\nSot tregu vlerësohet në bazë të konsumit prandaj duhet të rritet kah prodhimi vendas. Kosova ka nevojë më shumë për importe nga Shqipëria, por edhe Shqipëria ka nevojë më shumë për import nga Kosova”.\nKurse, Nikolin Jaka, kryetari i Dhomës së Tregtisë dhe Industrisë në Tiranë, ka theksuar se ndonëse të dyja vendet kanë prodhimtari, shkëmbimet tregtare mungojnë. Edhe ai ka kërkuar që të rishikohen marrëveshjet e nënshkruara dhe të vlerësohen rezultatet.\n“Ky është një takim shumë i rëndësishëm, qeveritë tona kanë një marrëdhënie të mirë, ka iniciativë për t’i shërbyer ekonomisë kombëtare, por kanë shumë punë për të bërë. Kur shikojmë shifrat tregtar nuk ndihem mirë kur shihet deficidi kombëtar, kjo nuk është komode.\nNdërkohë nga ana tjetër një vend që ka prodhuesit e vet do të thotë që mungojë ambasadorët e sipërmarrësve. Unë personalisht jam skeptik sepse duhet ulen qeveritë për 100 marrëveshje të nënshkruar, por sa janë të implementuara, ka shumë pengesa tarifore dhe jo tarifore. Ky takim do të shërbejë si thirrje për dy qeveritë tona për të nxjerr te gjitha problematikat që kanë vendet tona dhe për të bërë zgjidhje për to. Kosova ka turizëm malor, Shqipëria ka turizmin e detit, kështu qe investimet e përbashkëta ku potencon më shumë secili vend është shumë e rëndësishme”.\nJaka ka thënë se ka se Shqipëria është një hap përpara në rrugën e anëtarësimit në BE, prandaj edhe duhet që ta ndihmojë Kosovën në këtë drejtim.\n“Mos të harrojmë që rajoni i Ballkani Perëndimor po bëhet gati për të hyrë ne BE duhet Kosova dhe Shqipëria të paraprijë integrimin në BE në mënyrë që të jemi partnerë, duhet t’i paraprijmë kësaj gjëje. Sot po bëjmë një proces mes dy vendeve, duhet t’i inkurajojmë Qeverinë e Kosovës dhe atë shqiptare të jenë në sinkronë në politikat e përbashkëta”, ka thënë Jaka.\nAnëtari i kryesisë së Dhomës së Tregtisë dhe Industrisë në Tiranë, Rodolf Xhilari ka potencuar se për të pasur bashkëpunim më të ngushtë duhet të ketë barazi edhe sa i përket TVSh-së.\n“Të gjitha problematikat që ngritën janë të vërteta dhe shqetësuese, folët për burokracinë dhe se Kosova ka lehtësia më të mëdha se Shqipëria në tatime, kjo më tepër e kam tek kryetari jonë që ne duhet të bëjmë barazimin. Si për shembull çmimi i naftës, në çdo transport një nga kushtet kritere të kryesore është nafta, ne kur marrim 30 për qind më të shtrenjtë naftën detyrimisht ne nuk do të kemi barazinë dhe shprehim shqetësim. Ne duhet të bëjmë barazi”, ka thënë Xhilari.\nNdërkaq, Shkëlzen Jusaj, anëtar Bordi i AKB-së, ka thënë se arsyeja pse Kosova ka çmim më të lirë të naftës se Shqipëria, është për shkak të taksave më të ulëta.\n“Sa i përket që Kosova është më mirë sigurish që ka ndikuar që janë taksat më të vogla. Sigurisht që e bënë të pa barabartë për transportuesit. Po qashtu nëse krahasohet taksat e Maqedonisë dallojnë me te Kosovës sepse janë më lirë. Kam parë as nga Kosova as nga Shqipëri nuk është punuar edhe shumë”.\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "“75 mijë vende pune”, Kurti thotë se për herë të parë në Kosovë s’ka protesta për punë  ", "article_link": "https://monitor.al/75-mije-vende-pune-kurti-thote-se-per-here-te-pare-ne-kosove-ska-protesta-per-pune/", "article_description": "Kryeministri Albin Kurti ka thënë se Qeveria e tij është e para e pasluftës ku s’pati protestë në të cilën u shfaq parulla “Duam punë”. Sipas Kurtit, kjo ndodhi për shkak të ven...", "time_of_post": "Oct 8, 2024", "image_url": "https://monitor.al/wp-content/uploads/2024/10/459691054_1070978294395897_108279008278591616_n-690x413.jpg", "depth": 2, "download_timeout": 180.0, "download_slot": "monitor.al", "download_latency": 2.434638500213623, "article_body": "Kryeministri i Kosovës, Albin Kurti, ka thënë se është hera e parë që në Kosovë nuk ka pasur protesta me parulla “duam punë”, pasi janë hapur 75 mijë vende të reja të punës.\nKëto komente, Kurti i ka bërë në Konferencën për Turizmin e Qëndrueshëm e organizuar nga Ministria e Industrisë, Ndërmarrësisë dhe Tregtisë.\n“Jemi Qeveria e parë në Kosovë ku nuk ka pasur asnjë protestë të vetëm ku figuron ‘duam punë’. Duam paga më të larta, sigurisht, kushte më të dinjitetshme të punës sigurisht, por duam punë nuk ka më parrulla, dhe kjo është si pasojë e drejtpërdrejtë e 75 mijë vendeve të reja të punës”, ka deklaruar Kurti.\nAi ka lavdëruar Kosovën për investitorët e jashtëm dhe fuqinë punëtore në Kosovë, veçanërisht rininë.\n“Kosova është një destinacion tërheqës dhe i favorshëm për investime me një popullsi të re dhe dinamike vendi ynë ka potencial për t’u shndërruar në një qendër rajonale për investime dhe transfer të proceseve të biznesit.  Disa nga faktorët që e mbështesin këtë potencial përfshijnë stabilitetin institucional të vendit tonë që është i shoqëruar me fuqizimin e demokracisë dhe sundimin e ligjit, pastaj afërsia me tregjet e Evropës perëndimore që ofron mundësi të jashtëzakonshme për tregti dhe investime, mandej rritja ekonomike mesatare prej 6.2% gjatë këtyre dy viteve të fundit, e cila tregon një trend pozitiv në zhvillimin ekonomik, pastaj zhvillime i projekteve infrastrukturore”, ka deklaruar Kurti, duke listuar edhe arsye të tjera.\nSipas tij, një aspekt tjetër që dua të theksoj është politika “friendshoring”, një mundësi që po konsiderohet gjithnjë e më shumë nga prodhues të ndryshëm për t’u rialokuar në rajonin tonë sa më larg prej zonave të ndryshme të konflikteve apo të tensioneve dhe padyshim që kjo ofron mundësi të shkëlqyer për Kosovën”.\nKurti tha se përfundimi i plotë i mandatit të Qeverisë së tij është shenjë e një stabiliteti politik në Kosovë.\n“Investitorët – siç e dimë të gjithë – kërkojnë parashikueshmëri, konsistencë dhe shpejtësi në shërbime me sa më pak burokraci që të jetë e mundur. Për fat të mirë, tash si ekzekutiv jemi Qeveria e parë, e cila do të përfundojë një mandat të plotë, një tregues i qartë i stabilitetit institucional e politik, por edhe i besimit që kemi ndërtuar në proceset tona demokratike e zhvillimore. Një aspekt tjetër që dua të theksoj është politika “friendshoring”, një mundësi që po konsiderohet gjithnjë e më shumë nga prodhues të ndryshëm për t’u rialokuar në rajonin tonë sa më larg prej zonave të ndryshme të konflikteve apo të tensioneve dhe padyshim që kjo ofron mundësi të shkëlqyer për Kosovën”.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Banka", "article_title": "Rritja e kredisë për shtëpi “mban gjallë” tregun e sigurimit të jetës", "article_link": "https://monitor.al/rritja-e-kredise-per-shtepi-mban-gjalle-tregun-e-sigurimit-te-jetes/", "article_description": "Zgjerimi i vazhdueshëm i kredisë për blerjen e banesave po shtyn në rritje tregun e sigurimit të jetës edhe gjatë këtij viti. Sipas të dhënave nga Autoriteti i Mbikëqyrjes Finan...", "time_of_post": "3 days më parë", "image_url": "https://monitor.al/wp-content/uploads/2024/09/kredi-per-shtepi-1-690x388.jpg", "depth": 2, "download_timeout": 180.0, "download_slot": "monitor.al", "download_latency": 3.9284863471984863, "article_body": "Zgjerimi i vazhdueshëm i kredisë për blerjen e banesave po shtyn në rritje tregun e sigurimit të jetës edhe gjatë këtij viti.\nSipas të dhënave nga Autoriteti i Mbikëqyrjes Financiare (AMF), për 8- mujorin 2024, kompanitë e sigurimit të jetës lidhën pothuajse 75 mijë kontrata të sigurimit të jetës së debitorit.\nNumri i kontratave të sigurimit për këtë produkt është rritur me 13.4% krahasuar me të njëjtën periudhë të një viti më parë.\nPër tetë muajt e vitit 2024, primet e shkruara bruto nga kontratat e sigurimit të jetës së debitorit arritën në 1.04 miliardë lekë ose më shumë se 10 milionë euro. Krahasuar me të njëjtën periudhë të vitit të kaluar, primet e shkruara bruto janë rritur me 21.5%.\nSigurimi i jetës së debitorit është në fakt kolona kryesore ku mbahet tregu i sigurimit të jetës në Shqipëri. Aktualisht, ai siguron rreth 77% të numrit të përgjithshëm të kontratave dhe afërsisht 79% të volumit total të primeve të shkruara bruto.\nProdukti i jetës së debitorit është i lidhur pothuajse tërësisht me ecurinë e kredisë bankare.\nShumica e bankave kërkojnë sigurim jete për kontratat e kredisë bankare afatgjata dhe në shuma të mëdha. Zakonisht, këto kontrata sigurimi kërkohen në kreditë me qëllim blerjen e pasurive të paluajtshme.\nMegjithatë, ka disa banka apo institucione financiare që mund të kërkojnë sigurim jete edhe për kreditë konsumatore. Sigurimi i jetës rinovohet çdo vit, për të gjithë kohëzgjatjen e kredisë.\nNë këtë mënyrë, rritja e kontratave të sigurimit të jetës së debitorit është në mënyrë të tërthortë edhe i financimeve të bankave për kredi hipotekare dhe i nivelit të kërkesës në tregun e pasurive të paluajtshme.\nSipas të dhënave nga Banka e Shqipërisë, portofoli i kredisë për blerjen e pasurive të paluajtshme nga individët në fund të muajit korrik arriti në 199.6 miliardë lekë, ose afërsisht dy miliardë euro. Në një vit, ky portofol është rritur me 13.5%. Kredia për banesa po shfaq ende një ecuri pozitive, pavarësisht rritjes së normave të interesit prej vitit të kaluar.\nPër 8-mujorin 2024, tregu i sigurimit të jetës arriti një volum të primeve të shkruara bruto prej 1.33 miliardë lekësh, në rritje me 9% krahasuar me të njëjtën periudhë të një viti më parë.\nRritja e tregut të jetës është pak më e më e lartë se rritja e sigurimeve të jo-jetës, që për të njëjtën periudhë shënoi një rritje me rreth 6.5%. Rritja e tregut të sigurimit të jetës ka ardhur pothuajse e gjitha nga produkti i sigurimit të jetës së debitorit, ndërsa produktet e tjera paraqiten në rënie./E.Shehu\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Financë", "article_title": "Edukata (financiare) e munguar", "article_link": "https://monitor.al/edukata-financiare-e-munguar/", "article_description": "Luis Lamani* Shumë prej nesh, njerëz të thjeshtë; njerëz që zotërojnë ndërmarrje të vogla, të mesme apo të mëdha në vend; që drejtojnë banka; që studiojnë vazhdimisht dhe janë n...", "time_of_post": "2 days më parë", "image_url": "https://monitor.al/wp-content/uploads/2024/10/edukata-financiare-605x480.jpg", "depth": 2, "download_timeout": 180.0, "download_slot": "monitor.al", "download_latency": 2.9734437465667725, "article_body": "Shumë prej nesh, njerëz të thjeshtë; njerëz që zotërojnë ndërmarrje të vogla, të mesme apo të mëdha në vend; që drejtojnë banka; që studiojnë vazhdimisht dhe janë në kërkim të njohurive të reja; që kanë iniciativën dhe guximin të futen në botën e tregjeve financiare apo të parasë ose që duan të investojnë, i shohin tregjet financiare si një rrugë për t’u orientuar drejt suksesit.\nShumëkush prej tyre mund të informohet falë medias dhe sistemeve të informacionit për kursin e këmbimit të parave, për çmimin e aksioneve apo të indekseve. Por a do të mjaftonte kjo për të gjithë ata që duan të jenë apo janë pjesëmarrës aktivë në bursë? Natyrisht që jo, sepse të gjithë duan të dinë sesi do të jetë vlera e aksioneve pas një dite, një jave ose edhe më gjatë. Synimi për këdo që merret me bursën është të kenë përpara syve një parashikim të ecurisë së çmimeve.\nNjë fushë që i shërben plotësisht qëllimit të mësipërm është ajo e analizës teknike ose e studimit të grafikut. Grafiku është pasqyra e reagimit të tregut dhe njëkohësisht instrumenti bazë i parashikimit të reagimit të tij në të ardhmen. Kjo analizë kryhet nëpërmjet vlerësimit të të dhënave historike të shfaqura në grafik së bashku me indikatorët e ndryshëm matematikor. Grafiku është pikërisht pasqyra e plotë historike e ecurisë së një kompanie. Bazuar në gjithë tablonë historike të ofruar nga grafiku, nëpërmjet analizës teknike ndërtohen strategji për tendencën e pritshme të vlerës së çmimeve, duke bërë kështu një parashikim të çmimeve.\nStudimet e thelluara makro/mikro ekonomike janë baza për analiza kryesisht të lajmeve dhe informacioneve mediatike, perimetri i të cilave është kufiri i imagjinatës njerëzore.\nShumë prej analistëve në Shqipëri janë pjesë e kësaj teorie bazë ekonomike. Shumë prej tyre kanë për bazë lajmin dhe gjithçka që komentojnë bazohet mbi lajmet e sapo dala, të prodhuara nga vet tregu.\nNga studimi i artikujve, lajmeve dhe çdo publikimi, që i përket fushës së parashikimit financiar bazuar në analizën financiare, kanë dalë në pah dy çeshtje shumë të rëndësishme. Shumica e lajmeve dalin kur bursa është mbyllur. Një analizë e detajuar e artikujve dhe lajmeve zbulon se afro 80% e të gjitha lajmeve shfaqen kur bursa nuk është aktive. Kërkimet ekzistuese përmbajnë shumë pak rezultate premtuese. Shumica e tyre bënin thjesht një klasifikim në “lajm i mirë”, “lajm i keq” ose “neutral” (pa ndikim). Tregjet financiare janë pika strategjike për çdo ekonomi dhe kjo është një arsye më shumë për t’u orientuar drejt të dhënave financiare voluminoze që këto prodhojnë, duke na dhënë kështu informacionin e duhur në kohën e duhur.\nTregu gjeneron të dhëna substanciale përfshirë ato numerike dhe analiza rreth instrumenteve financiare. Në të dhënat numerike mund të përmendim vlerat e çmimeve, grafikët, transaksionet etj. Në analizat financiare përmendim lajmet, raportet financiare, broshurat e kompanive, dokumentacionet etj. Ato që e bëjnë dinamike dhe zhvillojnë konceptin strategjik për të investuar janë të dhënat numerike që shfrytëzohen nga sistemet e teknologjisë së informacionit për të ndërtuar grafikët dhe modelet matematikore.\nTeknologjia e informacionit sot ndihmon së tepërmi në ngritjen e një tregu funksional edhe në Shqipëri. Pavarësisht bazës ligjore e cila kërkon ndryshime dhe përshtatje të shumta, problemi thelbësor ka të bëjë me të dhënat dhe botëkuptimin tonë për to. E shohim lidhjen me të dhënat ose si diçka të parëndësishme, ose si diçka tepër të rëndësishme. Një gjendje ku duhet të zgjedhim medoemos njërën nga këto dy mundësi. Të parën nga papërgjegjshmëria dhe injoranca, dhe të dytën nga injoranca dhe lakmia për fitime. Të dyja këto qëndrime, të pa rregulluara dhe të ndara njëra me tjetrën janë në thelb të dëmshme për të ndërtuar sisteme informacioni të përshtatshme si dhe për të prodhuar analiza financiare të vërteta.\nNjerëzit të cilët mendojnë se tregu (bursa) është një rastësi, konfuzohen me një pikëpamje jo teknike të pakicës për ekonominë. Këto pikëpamje vijnë nga mendime jo profesionale në fushën e investimit dhe mënyrën e investimit në bursë.\nNë një treg financiar shqiptar përcaktimi i një modeli për parashikimin e tendencës së tregut të parasë është një problem për të cilin nuk ka shumë të dhëna dhe për rrjedhojë zgjidhjet janë të pakta ose të çuditshme. Natyra e punës së një ekonomisti në Shqipëri është përgjithësisht e orientuar nga analiza bazë ekonomike dhe nuk ia del të parashikojë duke qënë në limitet e pritshmërisë së rezultatit. Për të ndërtuar modele strategjike me qëllim parashikimin e ecurisë së tregut financiar duhet ndryshuar botëkuptimi për marrëdhënien me të dhënat dhe duhet kultivuar një edukate financiare që disiplinon mendimet, deri edhe të korruptuara që rrisin mungesën e transparencës financiare dhe ekonominë informale.\nCilësia dhe sasia e të dhënave janë të rëndësishme për të ndërtuar strategji sa më të mira. Kuantifikimi i të dhënave është dimensioni i së ardhmes. Sa më shumë të dhëna të përfshihen në llogaritje aq më shumë vlerë marrin rezultatet statistikore dhe aq më pranë jemi me zhvillimet në fushën e inteligjencës artificiale, me neuronet kompjuterike që përdoren për modelet parashikuese. Një nga institucionet e rëndësishme bankare që duhet të jetë pionier në inovacionin teknologjik, siç ndodh përgjithësisht me bankat në botë, funksionon ende me disa zgjidhje teknike të vjetra dhe jo të volitshme të gjenerimit të të dhënave financiare, të kursit të këmbimit.\nNë Shqipëri ka institucione të tjera zyrtare, jo vetëm në sektorin bankar, të cilat kanë një orientim të zhdrejtë dhe të distancuar nga të dhënat dhe mënyra e publikimit të tyre.\nNë çdo sektor të jetës ekonomike, sociale dhe kulturore; në turizëm, në bujqësi, në veçanti në sektorin energjitik, në sektorin e hidrokarbureve, burimeve minerale dhe gjithashtu hera-herës në botën akademike, të dhënat janë të gjymtuara, të dëmtuara, të mangëta, të parëndësishme, madje tallëse dhe ofenduese për jetën në përgjithësi dhe mendjen e studiuesve në veçanti. Sa i takon sektorit të energjisë, një nyje kyçe e ekonomisë, jetës, të ardhmes dhe cilësisë së saj, nuk mund të heqim një paralele me vendet e rajonit dhe më gjerë, në kontekstin e shfrytëzimit të të dhënave për të parë realitetin në sy dhe për të kuptuar të ardhmen e konsumit tonë energjitik. Hapat tanë janë të vegjël në drejtim të zhvillimit teknologjik dhe tregut të energjisë. Janë hapa të penguar nëpër raporte vjetore të cilat bartin më shumë fjalë se të dhëna domethënëse energjitike. Ndërkohë që vende si Gjermania, Spanja etj. përdorin modele parashikuese të bazuar në inteligjencen artificiale për të përcaktuar çmimin e energjisë në bursë, ne mbetemi ende në raportet vjetore mjaft të cunguara në të dhëna.\nNë një këndvështrim 2-dimensional të sotëm, brenda kornizës njeriu dhe teknologjia, të dhënat përfaqësojnë një kulturë, e ngjashme me varrezat.\nMarrëdhënia me to tregon si mendojmë dhe jemi.\nNëse do analizojmë kursin e këmbimit të monedhës Euro me monedhën vendase Lek, nga këndvështrimi i një analisti teknik, mendimi i parë subjektiv, ashtu siç është në plot raste analiza teknike, e hapur ndaj çdo lloj interpretimi pavarësisht parimeve universale, do ishte se Euro do të vazhdojë rënien e saj për sa kohë historiku i të dhënave të pasqyruara në grafik formon një nga figurat ose të ashtuquajtura forma në grafik që konfirmon dhe mbështet lëvizjen rënëse. Një analist teknik nuk priret të gjejë një “pse” që qëndron pas kësaj rënieje të kursit të euros. Shumë analistë financiar e shohin nga një këndvështrim tradicional sjelljen e çmimeve. Diçka ndodh dhe çmimi reagon, një histori shkak-pasojë.\nNë përgjithësi mbizotëron prirja për të studiuar shkakun më tepër sesa pasojën e lëvizjes së çmimeve. Nga studimet shkencore rezulton se pjesa emocionale e trurit punon më shpejt se neokorteksi, zona e arsyes dhe e të folurit. Me fjalë të tjera, emocioni pengon mendimin racional. Për këtë arsye analiza e shkakut merr më shumë kohë, pasi ndjeshmëria dhe kurioziteti janë më të mëdha për këtë pjesë sesa studimi i efektit. Kjo ndoshta është një arsye më shumë përse teoritë ekonomike të deritanishme janë kundërshtuar disa herë nga të dhënat e botës reale.\nShprehja “çmimi pasqyron gjithçka” përbën gurin e themelit mbi të cilën ngrihet e gjithë filozofia e analizës teknike. Në këndvështrimin e saj çdo gjë që ndodh në bursë, përfshirë spekulimet, lajmet, ngjarjet politike, emocionet etj., pasqyrohet në luhatjen e çmimit, ndaj gjithçka që nevojitet është pikërisht studimi i grafikut.\nMund të theksoj përtej konfuzimeve, se përdorimi i të dhënave për të parashikuar vijimësinë e tyre në analizën teknike është ndërtuar mbi koncepte statistikore. Nëse ndonjë hedh dyshime se kjo nuk është e vërtetë, është i lirë të dyshojë edhe për vërtetësinë e çdo forme tjetër parashikuese bazuar në seritë kohore, ose të dhënat historike, që përfshijnë të gjithë ekonominë. Çdo sistem informacioni, ashtu si tregjet financiare, ndërtohet mbi bazën se çfarë duhet të kujtojë dhe çfarë të harrojë.\nEkonomia është produkt njerëzor dhe për sa kohë sjelljet njerëzore dhe kultura ndryshojnë, edhe ekonomia priret të ndryshojë. Shumë prej ekspertëve me të drejtë mendojnë dhe kanë pyetur nëse ka ndonjë vlerë për studim për sa kohë bursa e vendit nuk funksionon, sikundër në Frankfurt, Ljubljanë, Londër, Paris, Milano, New York, Tokyo etj. dhe për sa kohë sistemi financiar në Shqipëri shfaqet si një orkestër pa dirigjent. Pyetjes se përse duhet të ketë Shqipëria një bursë funksionale, mund t’i përgjigjemi thjesht, për të njëjtën arsye që kanë të gjitha vendet e tjera. Për të luajtur melodinë sipas rregullave të notave.\nEkonomia është si muzika dhe natyra e ndryshimit të çmimeve pa e ditur domosdoshmërisht arsyen e ndryshimit të tyre është si të dëgjosh muzikë klasike në vazhdimësi. Nuk ka lëvizje rastësore në muzikën klasike. Ajo luhet kur notat vendosen në kontrast me qetësinë. Pa qetësinë nuk ka muzikë. Nëse çdo notë muzikore do të luhej në të njëjtën kohë, do të kishim veç zhurmë. Në ekonomi, notat janë çmimet me tre drejtimet e tyre, lart, poshtë dhe drejt. Në kontrast me qetësinë për notat, në tregjet financiare vendosen të dhënat si një kujtesë e së kaluarës që dikton ecurinë e çmimeve. Ky informacion, këto të dhëna në Shqipëri e humbasin lidhjen me realitetin dhe vlerën e tyre, që shfaqet atëherë kur janë të lira dhe të vërteta. Një muzikë e bukur për veshët e mendjeve të botës së financës këtu në Shqipëri mbetet një sfidë kulturore.\n*Lektor pranë Universitetit Politeknik të Tiranës\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Zhbllokohet CEFTA, Kosova s’përfaqësohet më me UNMIK", "article_link": "https://monitor.al/zhbllokohet-cefta-kosova-sperfaqesohet-me-me-unmik/", "article_description": "Kosova tash e tutje do të përfaqësohet nga zyrtarët e vet në Marrëveshjen për Tregtinë e Lirë të vendeve të Evropës Qendrore Kosova deri tani është përfaqësuar në CEFTA përmes M...", "time_of_post": "1 week më parë", "image_url": "https://monitor.al/wp-content/uploads/2024/10/cefta-690x440.png", "depth": 2, "download_timeout": 180.0, "download_slot": "monitor.al", "download_latency": 2.400221109390259, "article_body": "Ambasadori gjerman në Kosovë, Jorn Rohde, ka njoftuar për zhbllokimin zyrtar të Marrëveshjes së Tregtisë të Lirë të Evropës Qendrore (CEFTA) dhe se nga sot Kosova nuk do të përfaqësohet më me emrin UNMIK.\n“Padyshim lajm i mirë për Kosovën dhe tërë rajonin: CEFTA është zhbllokuar dhe nga tash, Kosova do të përfaqësohet nga zyrtarët e saj, siç do të duhej, dhe jo me UNMIK. Një hap i madh përpara për përfaqësim dhe pjesëmarrje të barabartë në këtë trup rajonal”, ka shkruar ai në Twitter.\nPostimin ai e bëri duke shpërndarë lajmërimin pozitiv të ministres së Jashtme të Gjermanisë, Annalena Baerbock.\n“Ballkani Perëndimor po afrohet më afër së bashku. Në Procesin e Berlinit ne ishim në gjendje të punonim së bashku për ta zgjidhur nyjën në marrëveshjen e tregtisë së lirë CEFTA. Duke bërë këtë, ne hapim rrugën për përmirësime konkrete për banorët vendas. Dhe forcojmë Evropën tonë të përbashkët”, ka shkruar ajo në Twitter.\nPostimin e saj e ka shpërndarë edhe emisari gjerman Manuel Sarrazin që e ka quajtur lajm të mirë njoftimin e Baerbockut. Ai ka thënë se Gjermania pret samit të suksesshëm të Procesit të Berlinit javën e ardhshme.\nLajmërimet vijnë pak pasi Qeveria e Kosovës ndryshoi masën e sigurisë ndaj mallrave nga Serbia nga “ndalim” në “kontroll i shtuar”.\nParaprakisht zëvendëskryeministri Besnik Bislimi, ka thënë se pret që UNMIK-u të largohet përfundimisht nga përfaqësimi i Kosovës në CEFTA. Bislimi ka thënë se e sheh si një hap pozitiv që një vendim i tillë mund të merret pikërisht në Beograd. Ndërkaq Kryeministri Albin Kurti e ka komentuar në një konferencë për medie pas mbledhjes së Qeverisë heqjen e ndalesës për mallrat serbe, duke përsëritur se Kosova nuk ka masa tregtare, por masa të sigurisë me Serbinë.\nGjermania ka insistuar më së shumti për heqjen e masës. Përfaqësues të këtij shteti kërcënuan se, nëse ajo nuk do të hiqej, Kosova nuk do të ftohet në samitin e Procesit të Berlinit, që mbahet të hënën e ardhshme.\nNga dhjetori i 2021-tës, Kosova ka pezulluar pjesëmarrjen në Marrëveshjen për Tregti të Lirë mes vendeve të Evropës Qendrore (CEFTA), pasi Serbia, Bosnjë-Hercegovina dhe Moldavia kanë refuzuar që të diskutojnë për largimin e Misionit të Administratës së Përkohshme të Kombeve të Bashkuara në Kosovë (UNMIK) si përfaqësues i Kosovës brenda marrëveshjes rajonale të tregtisë.\nPas tre vjetësh bllokadë, zyrtarë të Qeverisë kanë deklaruar së fundi se Serbia tash e ka kushtëzuar këtë zgjidhje me heqjen e masave të sigurisë së Kosovës në pikat kufitare me Serbinë. Por sipas Jeton Zulfajt, këshilltar i kryeministrit Albin Kurti, masat e Kosovës nuk kanë të bëjnë me tregtinë, por rrjedhin nga kërcënimet ndaj sigurisë së shtetit.\nMë 14 dhe 15 tetor, nën drejtimin e kancelarit gjerman Olaf Scholz do të mbahet Procesi i Berlinit, ku synohet të nënshkruhet marrëveshja e tregtisë së lirë. Aktualisht, tregtia e lirë realizohet nëpërmjet CEFTA-s, por Kosova e ka refuzuar këtë rrugë në të kaluarën, pasi përfaqësohej nga UNMIK-u dhe jo si shtet i pavarur.\nProcesi i Berlinit është një iniciativë e Qeverisë gjermane nga viti 2014 dhe një platformë e përbashkët për gjashtë shtetet e Ballkanit Perëndimor, Komisionin Evropian (KE), disa vende të BE-së dhe Britaninë e Madhe që synon të mbështesë afrimin e vendeve të rajonit me Bashkimin Evropian.\nMarrëveshjet në kuadër të CEFTA-s miratohen nga Komiteti i Përbashkët në formën e Vendimeve, Protokolleve Shtesë ose Rekomandimeve. Aktualisht, dhjetë marrëveshje të tilla janë në pritje të miratimit në fusha të ndryshme si tregtia elektronike, shërbimet e shpërndarjes së pakove, parandalimi i bllokimit të pajustifikuar gjeografik, kualifikimet profesionale, pronësia intelektuale, menaxhimi i rrezikut, shërbimet e agjencive të udhëtimit, njohja e operatorëve ekonomikë të autorizuar dhe zgjidhja e mosmarrëveshjeve tregtare.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Nis hyrja e mallrave serbe në Kosovë", "article_link": "https://monitor.al/nis-hyrja-e-mallrave-serbe-ne-kosove/", "article_description": "Kamioni i parë me produkte serbe ka kaluar pikën kufitare në Merdar pas ndryshimit të masave të sigurisë nga Qeveria e Kosovës, e cila ka hequr ndalimin dhe ka vendosur kontroll...", "time_of_post": "Oct 8, 2024", "image_url": "https://monitor.al/wp-content/uploads/2024/10/kufi-690x441.png", "depth": 2, "download_timeout": 180.0, "download_slot": "monitor.al", "download_latency": 2.4378750324249268, "article_body": "Autoritetet e Kosovës e kanë hapur të martën pikëkalimin kufitar me Serbinë në Merdare, për kalimin e mallrave nga Serbia, njoftoi ministri i Brendshëm i Kosovës, Xhelal Sveçla.\n“Bazuar në vlerësimin e situatës së sigurisë nga ana e MPB-së, në pikëkalimin kufitar në Merdare, për mallrat me origjinë nga Serbia do të kalohet nga faza e qarkullimit të kufizuar të mallrave në fazën e qarkullimit të mallrave me kontrolle manuale të sigurisë”, tha Sveçla.\nImportimi i mallrave serbe rifilloi pas vendimit të Qeverisë së Kosovës një ditë më parë për ta hequr ndalesën ndaj mallrave nga Serbia për këtë pikëkalim kufitar.\nSveçla shkroi në Facebook të martën se pikëkalimi në Merdar do të jetë i hapur menjëherë për të gjitha mallrat nga Serbia, por ato së pari duhet t’i nënshtrohen kontrolleve manuale të sigurisë deri në funksionalizimin e skanerëve me rreze X.\n“Transportuesit e mallrave gjatë kësaj periudhe duhet të kenë parasysh këtë ndryshim dhe të bëjnë planifikimin e duhur të kohës së nevojshme për procedurat e reja të kalimit të pikës kufitare”.\nSi shtoi se pikat tjera kufitare me Serbinë do të hapen për të gjitha mallrat “në momentin kur skanerët me rreze X bëhen funksional në ato pika kufitare”.\nQeveria e Kosovës e kishte vendosur ndalesën ndaj importit të mallrave nga Serbia në korrik të vitit 2023 për arsye “sigurie”, pasi tre policë të Kosovës ishin arrestuar nga policia serbe. Megjithëse ata ishin liruar më vonë, vendimi për mallrat serbe kishte mbetur në fuqi.\nKryeministri i Kosovës, Albin Kurti, u kërkoi të hënën ndihmë Shteteve të Bashkuara dhe vendeve të Perëndimit në sigurimin e skanerëve në pikat kufitare, në mënyrë që në Kosovë të mos hyjë asgjë prej Serbisë që mund t’ia cenojë sigurinë.\nAi ka thënë se deri në sigurim të skanerëve, në Merdare do të kryhen kontrolle të rrepta.\n“Ne duhet të ndërmarrim masa të sigurisë, asnjëherë masa tregtare… ne besojmë që ndryshimi i masës është mëse i mjaftueshëm që pasnesër në CEFTA, dhe të hënën në Proces të Berlinit, të kemi sukses të plotë”.\nAi e ka pranuar se masa kufizuese ka pasur efekt në tregti, por këtë fakt e ka përshkruar si “pasojë” dhe jo “qëllim” të Qeverisë.\nGrupi “Besa Besë”, ka bërë thirrje për bojkotim të produkteve serbe.\nThirrja e tyre ka ardhur pas ndryshimit të masës së Qeverisë së Kosovës për mallrat serbe, të cilat tash mund të hyjnë në Kosovë për me kontrolle të shtuara dhe të detajuara nga Dogana e Kosovës.\nNë një komunikatë për media ky grup ka thënë se ka parë me shqetësim vendim e Qeverisë së Kosovës, për heqjen e kufizimit për mallrat serbe në Merdarë.\n“Ne i lusim të gjithë qytetarët e Kosovës dhe mbarë opinionin që të bojkotojmë produktet serbe. Askush më shumë se qytetarët e Kosovës brez pas brezi se kanë vuajtur nënshkrimin dhe torturën që u bë ndaj popullatës shqiptare, pasojat e asaj torture të regjimit të Milloshoviqit i kanë vuajtur gjenerata të tëra. Prandaj, s’ka vendim qeveritare as forcë politike më të madhe se vendimi qytetarë. Qytetarët dashur, atdheu është i Juaji, prandaj vendosni që t’i bojkoton produktet serbe”, thuhet në komunikatën e grupit “Besa Besë”.\nVendimi për heqjen e ndalesës vjen pas trysnisë me të cilën u përball Qeveria kosovare nga Gjermania në veçanti.\nNë javët e fundit, Gjermania ka këmbëngulur se ndalimi i importit të mallrave nga Serbia dëmton Marrëveshjen e Tregtisë së Lirë të Evropës Qendrore (CEFTA) dhe Procesin e Berlinit, një nismë që synon të ndihmojë zhvillimin ekonomik të gjashtë vendet e Ballkanit Perëndimor dhe t’i afrojnë ato me Bashkimin Evropian.\nKosova është anëtare e CEFTA-s prej vitit 2007, por është e përfaqësuar përmes misionit të OKB-së në vend – UNMIK.\nQeveria e Kosovës ka kërkuar edhe në të kaluarën që emri të ndryshohet, ndërsa Gjermania ka ofruar “zgjidhjen” në këmbim të heqjes së ndalesës për importin e mallrave nga Serbia.\nKosova ka ndalur importet nga Serbia pas arrestimit të tre policëve kosovarë nga forcat serbe, tensioneve në veri dhe dyshimeve se nëpërmjet mallrave janë futur ilegalisht armë vitin e shkuar.\nMasa e sigurisë më pas u ndryshua, duke u lejuar importimi i lëndës së parë dhe gjysmëprodukteve të nevojshme për prodhim final. Heqja e masës së sigurisë ndaj produkteve serbe është kushti i Gjermanisë që Kosova të mos përjashtohet nga Samiti i Berlinit që do të nisë më 14 tetor.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Kosova", "article_title": "Nga 120 deri në 318 euro, në Kosovë dalin pensionet me rritjen prej 20%", "article_link": "https://monitor.al/nga-120-deri-ne-318-euro-ne-kosove-dalin-pensionet-me-rritjen-prej-20/", "article_description": "Qeveria e Kosovës ka filluar ekzekutimin e pensioneve të tetorit me rritje prej 20 për qind. Ky ndryshim prek të gjitha kategoritë e skemave pensionale. Pensioni bazik i moshës ...", "time_of_post": "2 days më parë", "image_url": "https://monitor.al/wp-content/uploads/2024/10/pension-690x462.jpg", "depth": 2, "download_timeout": 180.0, "download_slot": "monitor.al", "download_latency": 2.6132843494415283, "article_body": "Qeveria e Kosovës ka filluar ekzekutimin e pensioneve të tetorit me rritje prej 20 për qind. Ky ndryshim prek të gjitha kategoritë e skemave pensionale. Pensioni bazik i moshës është rritur nga 100 në 120 euro.\nKategoritë tjera si kontributpagues III dhe IV do të përfitojnë gjithashtu rritje përkatësisht nga 214 në 256.80 euro dhe nga 265 në 318 euro.\nMinistri i Financave, Hekuran Murati, ka njoftuar se ka filluar ekzekutimi i pensioneve për muajin tetor, duke përfshirë rritjen prej 20% për disa skema pensionesh.\nNë një postim në rrjetet sociale, Murati theksoi se, duke filluar nga ky muaj, rritja do të aplikohet për të gjitha llojet e pensioneve, përfshirë:\n-Pensionin Bazik të Moshës\n-Pensionin Kontributpagues, i plotë dhe parcial\n-Pensionet për Aftësi të Kufizuara\n-Pensionin për Personat e Verbër\n-Pensionin për Paraplegjikë dhe Tetraplegjikë\n-Pensionin Invalidor të Punës\n-Pensionin Familjar\n-Pensionin e Parakohshëm të Trepçës\n“Ky është një hap i rëndësishëm për të mbështetur ata që kanë kontribuar në shoqërinë tonë dhe për t’u ofruar ndihmë atyre që kanë nevojë,” tha Murati.\nAi theksoi se ky vendim është pjesë e angazhimit të Qeverisë për të përmirësuar mirëqenien e qytetarëve.\nNdryshe Qeveria e Kosovës ditë më parë mori vendim për rritjen e pensioneve prej 20 për qind.\nKy ndryshim prek të gjitha kategoritë e skemave pensionale të moshës, duke përfshirë pensionet bazike dhe ato kontributpaguese.\nSipas të dhënave të prezantuara pensioni bazik i moshës do të rritet nga 100 në 120 euro.\nNë Kosovë, rriten pensionet me 20 për qind – Revista Monitor\nKategoritë tjera si kontributpagues III dhe IV do të përfitojnë gjithashtu rritje përkatësisht nga 214 në 256.80 euro dhe nga 265 në 318 euro.\nSkemat dhe nën-programet për pensionet janë si në vijim:\n1.1. Pensionet bazike – sociale, nga shuma aktuale prej njëqind euro (100.00€) në shumën prej njëqind e njëzetë euro (120.00€).\n1.2. Pensioni kontributdhënës I – nga shuma aktuale prej njëqind e tetëdhjetë e dy euro (182.00€) në shumën prej dyqind e tetëmbëdhjetë euro e dyzetë cent (218.40€).\n1.3. Pensioni kontributdhënës II – nga shuma aktuale prej njëqind e nëntëdhjetë e tetë euro (198.00€) në shumën prej dyqind e tridhjetë e shtatë euro e gjashtëdhjetë cent (237.60€).\n1.4. Pensioni kontributdhënës III – nga shuma aktuale prej dyqind e katërmbëdhjetë euro (214.00€) në shumën prej dyqind e pesëdhjetë e gjashtë euro e tetëdhjetë cent (256.80€).\n1.5. Pensioni kontributdhënës IV – nga shuma aktuale prej dyqind e gjashtëdhjetë e pesë euro (265€) në shumën prej treqind e tetëmbëdhjetë euro (318€).\n1.6. Skema e fëmijëve me aftësi të kufizuar 1-18 – nga shuma aktuale prej njëqind euro (100€) në shumën prej njëqind e njëzetë euro (120€).\n1.7. Pensionet e aftësisë së kufizuar – nga shuma aktuale prej njëqind euro (100€) në shumën prej njëqind e njëzetë euro (120€).\n1.8. Pensioni për personat e verbër I – nga shuma aktuale prej njëqind e njëzetë e pesë plus njëqind e njëzetë e pesë euro (125+125€) në shumën prej njëqind e pesëdhjetë plus njëqind e pesëdhjetë euro (150+150€).\n1.9. Pensioni për personat e verbër II – nga shuma aktuale prej njëqind e njëzetë e pesë euro (125€) në shumën prej njëqind e pesëdhjetë euro (150€).\n1.10. Pensioni për personat paraplegjikë dhe tetraplegjikë I – nga shuma aktuale prej njëqind e pesëdhjetë plus njëqind e pesëdhjetë euro (150+150€) në shumën prej njëqind e tetëdhjetë plus njëqind e tetëdhjetë euro (180+180€).\n1.11. Pensioni për personat paraplegjikë dhe tetraplegjikë II – nga shuma aktuale prej njëqind e pesëdhjetë euro (150€) në shumën prej njëqind e tetëdhjetë euro (180€).\n1.12. Pensioni familjar – nga shuma aktuale prej njëqind euro (100€) në shumën prej njëqind e njëzetë euro (120€);\n1.13. Pensioni invalidor i punës – nga shuma aktuale prej njëqind euro (100€) në shumën prej njëqind e njëzetë euro (120€).\n1.14. Pensioni i parakohshëm për Trepçën – nga shuma aktuale prej njëqind e njëzetë e gjashtë euro (126€) në shumën prej njëqind e pesëdhjetë e një euro e njëzetë cent (151.20€).\n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Lindja e Mesme", "article_title": "Çmimet e naftës bien më shumë se 2% pasi Arabia Saudite heq dorë nga objektivi i saj", "article_link": "https://monitor.al/cmimet-e-naftes-bien-me-shume-se-2-pasi-arabia-saudite-heq-dore-nga-objektivi-i-saj/", "article_description": "Çmimet e naftës pësuan rënie, duke përmbysur fitimet e mëparshme, pasi Arabia Saudite, eksportuesi më i madh në botë i naftës së papërpunuar, do të heqë dorë nga objektivi i saj i çmimeve në përgatitje për rritjen e prodhimit. Kontratat e së ardhm...", "time_of_post": "Sep 26, 2024", "image_url": "https://monitor.al/wp-content/uploads/2024/09/nafta-bote-1-690x461.jpg", "depth": 2, "download_timeout": 180.0, "download_slot": "monitor.al", "download_latency": 3.092259645462036, "article_body": "Çmimet e naftës pësuan rënie, duke përmbysur fitimet e mëparshme, pasi Arabia Saudite, eksportuesi më i madh në botë i naftës së papërpunuar, do të heqë dorë nga objektivi i saj i çmimeve në përgatitje për rritjen e prodhimit.\nKontratat e së ardhmes së naftës së papërpunuar Brent ranë 1,89 dollarë ose 2,57% në 71,57 dollarë për fuçi, ndërsa nafta e papërpunuar e Teksasit Perëndimor të SHBA ra 1,83 cent ose 2,63% në 67,86 dollarë për fuçi.\nArabia Saudite po përgatitet të braktisë objektivin e saj jozyrtar të çmimit prej 100 dollarë për fuçi për naftën e papërpunuar, ndërsa përgatitet të rrisë prodhimin.\nNjë deklaratë e Kombeve të Bashkuara tha se delegatët nga lindja dhe perëndimi i Libisë ranë dakord për procesin e emërimit të një guvernatori të bankës qendrore, një hap që mund të ndihmojë në zgjidhjen e krizës mbi kontrollin e të ardhurave nga nafta, që ka ndërprerë eksportet.\nNdërkohë, zëvendësministri i Energjisë Pavel Sorokin tha se Rusia nuk dëshiron të vërshojë tregun me naftë nëse nuk ka nevojë.\nKostot e prodhimit të naftës parashikohet të rriten pasi do të jetë më e vështirë të nxirret më shumë naftë, tha Sorokin, duke shtuar se objektivi i prodhimit të naftës në vend do të arrinte 540 milionë tonë metrikë në vit deri në vitin 2030, por oferta mund të rregullohej.\nZyrtarët më të lartë të qeverisë në Kinë, importuesi më i madh në botë i naftës së papërpunuar, u zotuan të përdorin “shpenzimet e nevojshme fiskale” për të përmbushur objektivin e rritjes ekonomike të këtij viti prej afërsisht 5%, duke pranuar problemet e reja dhe duke rritur pritshmëritë e tregut për stimul të ri në krye të masave të shpallura këtë javë. / Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Bota", "article_title": "Nafta i afrohet 80 dollarëve për fuçi pas frikës për përshkallëzim konflikti në Lindjen e Mesme", "article_link": "https://monitor.al/nafta-e-paperpunuar-brent-u-rrit-me-2-4-per-qind-per-te-arritur-ne-79-94-dollare/", "article_description": "Çmimet e naftës shënuan një tjetër rritje të hënën, duke tejkaluar nivelin e javës së kaluar, si ...", "time_of_post": "Oct 7, 2024", "image_url": "https://monitor.al/wp-content/uploads/2024/10/Nafta-bote-690x388.jpg", "depth": 2, "download_timeout": 180.0, "download_slot": "monitor.al", "download_latency": 3.0664546489715576, "article_body": "Çmimet e naftës shënuan një tjetër rritje të hënën, duke tejkaluar nivelin e javës së kaluar, si rrjedhojë e frikës në rritje të përshkallëzimit të konfliktit në Lindjen e Mesme.\nNafta e papërpunuar Brent, pikë referimi globale e naftës, u rrit me 2.4 për qind për të arritur në 79.94 dollarë (72.79 euro) për fuçi, teksa Hamasi lëshoi raketa ndaj Izraelit, pasi ky i fundit kishte nisur sulme kundër objektivave në Gaza dhe Liban.\nÇmimi, i cili kishte rënë ndjeshëm që nga fillimi i prillit, u shtrenjtua më shumë se 8 për qind javën e kaluar. Kjo ishte rritja më e madhe, që nga janari 2023 dhe u nxit nga sulmi me raketa i Iranit kundër Izraelit.\nTregtarët janë të shqetësuar se mund të ketë një goditje të mundshme kundër infrastrukturës energjetike në rajon që mund të pengojë furnizimet me naftë, ose ndërprerje në Ngushticën e Hormuzit.\nKa shenja që fondet e sofistikuara të investimeve (Hedge Funds), shumë prej të cilave kishin vënë baste për një rënie të vazhdueshme të çmimeve të naftës, kanë filluar të rregullojnë pozicionet e tyre. Fondet reduktuan pozicionet e tyre afatshkurtra ndaj Brent dhe rritën pozicionet e gjata në javën që përfundoi në 1 tetor, sapo filluan trazirat gjatë javës së kaluar, sipas të dhënave të ICE.\nIzraeli shënoi të hënën përvjetorin e parë të sulmit vdekjeprurës të Hamasit më 7 tetor. Ceremonitë e mbajtura në jug të Izraelit u ndërprenë nga grupi që lëshoi raketa nga Gaza. Raketat bënë gjithashtu që të ndizen sirenat në Tel Aviv.\nKëto zhvillime vijnë në mes të një ofensive të re nga forcat izraelite në Gazën veriore dhe pasojnë një inkursion të trupave tokësore në Liban, ku Izraeli po shkëmben zjarr me Hizbullahun, përfaqësues i Iranit.\nPresidenti i SHBA Joe Biden të enjten tha se Izraeli kishte diskutuar për të goditur objektet e naftës të Iranit si hakmarrje për një breshëri raketash iraniane të lëshuar në Izrael javën e kaluar. Më vonë ai sugjeroi se Izraeli duhet të shqyrtojë opsione të tjera.\n“Nëse do të isha në vendin e tyre, do të mendoja për alternativa të tjera përveç goditjes së fushave të naftës”, tha zoti Biden të premten.\nRepublika Islamike eksporton 1.7 milionë fuçi naftë në ditë, kryesisht nga një terminal në ishullin Kharg, rreth 25 km larg bregut jugor të vendit.\nDaan Struyven, një analist në Goldman Sachs, u tha klientëve se nëse do të kishte një ndërprerje gjashtëmujore, duke arritur rreth 1 milion fuçi në ditë, kjo do ta çonte Brent në 85 dollarë në mesin e vitit të ardhshëm, nëse OPEC do të kompensonte mungesën që do të shkaktonte kjo ndërprerje. Nëse nuk do të kishte asnjë kompensim, atëhere çmimet mund të rriten në 90-95 dollarë, parashikoi ai.\n“Investitorët janë të fokusuar në rrezikun që Izraeli dhe Irani mund të hyjnë në një cikël sulmesh hakmarrëse që mund të përshkallëzohen në një konflikt më të gjerë,” tha zoti Struyven./  Financial Times\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Tregu i pronave në Amerikë, tregon se po afron recesioni", "article_link": "https://monitor.al/tregu-i-pronave-ne-amerike-tregon-se-po-afron-recesioni-2/", "article_description": "Ndërsa zhvilluesit e pasurive të paluajtshme gjejnë mënyra të zgjuara për të ulur normat e hipote...", "time_of_post": "Apr 1, 2023", "image_url": "https://monitor.al/wp-content/uploads/2024/08/Prona-shtepi-pasuri-e-paluajtshme-1-1074-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.3166844844818115, "article_body": " \nStina e pranverës në Amerikë, shoqërohet me shumë tradita të bukura. Ndeshjet e bejzbollit, fëmijët që vijnë në lëndinën e Shtëpisë së Bardhë me vezë pashke, familjet që nxjerrin për shitje në oborr mobiliet e pluhurosura e të vjetra. Megjithatë, ekziston një ritual që ngrihet mbi gjithë të tjerët për shkak të rëndësisë së madhe financiare: ky është sezoni pranveror i shitjeve, kur tregu i banesave merr jetë, ose në raste të rralla, nuk arrin ta bëjë këtë.\nKy treg ndoshta është përcaktuesi i vetëm më i madh i perspektivës ekonomike globale për pjesën tjetër të vitit, me mundësinë për një recesion nga njëra anë, dhe për një “soft landing” (ulje të butë) nga ana tjetër.\nRëndësia e tregut të banesave në Amerikë nuk qëndron në madhësinë e tij, pavarësisht se ka vlerë tërësore prej 45 trilionë dollarësh.\nNë fakt, ai shërben si një sinjal i ecurisë ekonomike mes rritjes së normave të interesit. A i ka ngritur Rezerva Federale mjaftueshëm normat për të qetësuar inflacionin, por pa shtypur rritjen ekonomike? A ka shkuar shumë larg? Apo ndoshta, nuk ka shkuar mjaftueshëm larg? Si një nga sektorët e parë dhe më të mëdhenj që reagon ndaj ndryshimeve, tregu i pronave ofron disa përgjigje.\nDeri në muajin e kaluar, provat dukeshin të drejtpërdrejta. Edhe përpara se Rezerva Federale të fillonte të rriste normën e politikës monetare, huadhënësit e hipotekave, duke parashikuar shtrëngimin bankar, kishin filluar të rrisnin interesat.\nNga 3% në fund të vitit 2021, norma e kredive hipotekare fikse 30-vjeçare arriti në 7% deri në tetor, më e larta në më shumë se dy dekada. Aktiviteti u ngushtua shpejt. Blerësit u stepën. Ndërtuesit pakësuan projektet e reja të ndërtimit. Shitësit ulën çmimet.\nPor kohët e fundit, janë shfaqur shenja të një lulëzimi të hershëm dhe të papritur, duke shkaktuar shqetësime se normat më të larta nuk po japin efektin e dëshiruar. Shitjet e shtëpive të reja u rritën në janar në nivelin më të lartë në dhjetë muaj.\nSondazhet që vlerësojnë besimin e ndërtuesve dhe blerësve të shtëpive janë përmirësuar. Kompanitë amerikane të pronave, kanë raportuar më shumë vizitorë në ekspozitat e shtëpive. “Kemi vërejtur rritje të vrullit javë pas jave”, vëren Sheryl Palmer, shefe ekzekutive e firmës së ndërtimit Taylor Morrison, një nga më të mëdhatë në vend.\n \nSipas skenarit optimist, tregu i pronave në Amerikë ka gjetur një “dysheme” ku të mbështetet. Blerësit po rikthehen, por jo furia e epokës Covid-19. Një sezon i mirë pranvere, teorikisht, mund të lejojë që çmimet të stabilizohen dhe ndërtuesit të rifillojnë ndërtimin, duke nxitur rritjen e sektorit pa rritur inflacionin.\nSipas skenarit pesimist, ndërveprimi midis tregut të pronave dhe prirjeve inflacioniste, është shumë i fuqishëm për t’u shpërfillur: nëse blerësit vënë re një treg banesash të kufizuar nga oferta, kjo do të çojë në rritjen e çmimeve.\nDhe nëse Rezerva Federale vëren se një sektor i ndjeshëm ndaj normave, si ai i pronave, nuk po i përgjigjet politikës monetare më të shtrënguar, atëherë mund të dalë në përfundimin se ajo duhet të bëhet edhe më e ashpër. Fatkeqësisht për Amerikën dhe botën, skenari pesimist duket më i besueshëm.\nAnalistët tregojnë një sërë faktorësh që kanë nxitur rimëkëmbjen e tregut. Pas një viti shitjesh të vakëta, u ndrydh kërkesa. Blerësit më të pasur, që paguajnë me para në dorë, përfaqësojnë një pjesë më të madhe të tregut. Blerësit gjithashtu mund të mësohen me tarifat më të larta: disa menduan se mund të arrinin një marrëveshje të mirë, pasi normat e hipotekave ranë nga 7% në fund të vitit të kaluar, në 6% në janar.\nNdoshta më e rëndësishmja është se zhvilluesit e pasurive të paluajtshme, kanë krijuar një sërë stimujsh. Nuk ka asgjë të pazakontë në përdorimin e zbritjeve kur tregu lëkundet. Elementi i ri, këtë herë, ka qenë përdorimi agresiv i blerjeve të hipotekave, nëpërmjet huadhënësve të brendshëm, duke parapaguar disa interesa në emër të klientëve, për të ulur normat e hipotekës.\nKjo u ka lejuar zhvilluesve të pasurive të paluajtshme që të ofrojnë hipoteka, të cilat duket se burojnë nga epoka e para-inflacionit të viteve 2010. Firma e ndërtimit Pulte, ka vlerësuar normat fikse 30-vjeçare me vetëm 4.25% për disa nga pronat e saj. Toll Brothers, një tjetër kompani ndërtimi, ofron një normë prej 4.99%.\n“Ne mësuam shumë vitin e kaluar mbi mënyrën se si të zgjidhim shqetësimet e konsumatorëve”, thotë zonja Palmer.\nKëto zbritje janë një metodë e zgjuar e inxhinierisë financiare. John Burns, këshillues mbi pronat, vëren se parapagimi i 6% të një hipoteke paraprake dhe marrja e normave më të ulëta për pjesën tjetër të saj, është një kursim i madh për blerësit, ekuivalent me uljen e çmimit të shtëpive me 16%, por duke i lënë normat e larta.\nPyetja e qartë është nëse ulje të tilla janë të qëndrueshme. Ka dy pengesa të mundshme. E para, blerësit e shtëpive do ta kenë të vështirë të rishesin shtëpitë me të njëjtin çmim për blerësit që nuk përfitojnë nga blerjet e hipotekave. Si rezultat, zoti Burns mendon se vlerësuesit mund të ulin vlerat e kontraktuara të shtëpive, gjë që do t’i detyronte shitësit të ulin çmimet.\nSë dyti, këto blerje me çmime më të ulëta, nuk përputhen me atë që është përpjekur të bëjë Rezerva Federale: uljen e blerjeve të pronave për të baraspeshuar kërkesën dhe ofertën.\n \n \nVitin e kaluar, Jerome Powell, kryetari i Rezervës Federale, foli për nevojën për “një rifillim” në tregun e pronave. Ky “rifillim” do të ndikojë në përballueshmërinë e blerjes së shtëpive.\nPagesat e hipotekës për shtëpitë e reja, tani arrijnë në gati 30% të të ardhurave mesatare të familjeve në Amerikë, pothuajse sa dyfishi i mesatares në vitet 2010. Një rritje e të ardhurave, një rënie në normat e hipotekave ose një rënie e çmimeve të banesave, do të sillte nivelin e përballueshmërisë në kohën para Covid-19.\nTë tria kanë filluar të ndodhin, por ka një rrugë të gjatë për të bërë. Në nivel kombëtar, çmimet e shtëpive kanë rënë me vetëm 4% që nga kulmi në mesin e vitit 2022, pasi u rritën me 45% gjatë pandemisë, sipas indeksit S&P CoreLogic Case-Shiller.\nEkziston edhe një pjesë më joelastike e ekuacionit: furnizimi i banesave. Pronarët e shtëpive që kanë siguruar tarifa të ulëta, ngurrojnë që të zhvendosen. Ka vetëm 1.1 milionë shtëpi ekzistuese në treg që janë të disponueshme për rishitje, sa gjysma e mesatares që nga fundi i viteve 1980. Ndërkohë, ndërtuesit e shtëpive janë më të kujdesshëm se sa dy dekada më parë gjatë krizës financiare globale.\nKur filloi mania e blerjeve gjatë Covid-19, ndërtimi i shtëpive u rrit, por nuk theu rekorde, pasi zhvilluesit e pronave e panë bumin si diçka kalimtare. Më pas, kur tregu u zbut, ata e zvogëluan aktivitetin pothuajse menjëherë.\nKjo është diçka e mirë për bilancet e ndërtuesve, duke i lënë ata me rezerva të mëdha parash. Por është një lajm i keq për të gjithë të tjerët. Investimet në ndërtimin e banesave ranë me një të pestën në terma realë vitin e kaluar. Duket se do të ulen edhe më tej këtë vit.\nNë mënyrë të habitshme, pavarësisht rimëkëmbjes së sapolindur të kërkesës, investimet e reja deri tani kanë rënë. Dhaval Joshi, nga firma BCA Research, vë në dukje se rëniet e investimeve në banesa kanë paralajmëruar pothuajse gjithmonë recesione në të kaluarën.\nRobert Dietz nga Shoqata Kombëtare e Ndërtuesve të Shtëpive, ndan këtë shqetësim: “Asnjëherë nuk ka ekzistuar një kohë kur ka pasur rënie të çmimeve dhe një rënie të ndjeshme të investimeve për banesa, pa ndodhur një recesion”.\nKjo bie ndesh me shpresën e tregjeve financiare që Amerika të shmangë një recesion, dhe bie në kundërshti me shpresën e tregut të pronave se më e keqja ka kaluar tashmë. Firmat, ekonomistët dhe investitorët, kanë mësuar të jenë të kujdesshëm ndaj falsifikimit të inflacionit në dy vitet e fundit: pra, periudha të shkurtra të uljes së inflacionit që pasohen nga rritja e çmimeve.\nRimëkëmbja e banesave mund të rezultojë gjithashtu e rreme, ku sektori mund të ndodhet në një pozicion më të dobët se ç’duket dhe Rezerva Federale do të jetë e detyruar t’i mbajë normat e interesit më të larta, për një kohë më të gjatë. Pra, duket se po ndodhin shumë të papritura në sezonin e shitjeve të pranverës.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Hong Kong, Parlamenti shtyn (pa afat) debatin e ekstradimit të të dyshuarve", "article_link": "https://monitor.al/hong-kong-parlamenti-shtyn-pa-afat-debatin-e-ekstradimit-te-te-dyshuarve/", "article_description": "Në Hong Kong tensionimi kundër një projektligji për ekstradimin e \"të dyshuarve\" në Kinë mbetet i...", "time_of_post": "Jun 13, 2019", "image_url": "https://monitor.al/wp-content/uploads/2024/08/foto-hong-kongu-690x480.png", "depth": 2, "download_timeout": 180.0, "download_slot": "monitor.al", "download_latency": 2.4349172115325928, "article_body": "Në Hong Kong tensionimi kundër një projektligji për ekstradimin e “të dyshuarve” në Kinë mbetet i lartë. Pas protestave maksimale të ditës së djeshme, me bombat e tymit dhe sulmet ndaj protestuesve, Këshilli Legjislativ vendosi të shtyjë diskutimin mbi ligjin, në një datë të mëvonshme.\nDemonstrata i shtohet asaj të 9 qershorit, kur rrugët e ish kolonisë britanike (që i janë aneksuar Kinës që nga viti 1997) janë pushtuar nga demonstratat më imponuese në tre dekadat e fundit. Teksti parlamentar do të thjeshtojë dërgimin e të dyshuarve në Kinë, duke lejuar Republikën Popullore të Kinës të ndjekë penalisht të dyshuarit që jetojnë në Hong Kong. Kritikët denoncojnë ndërhyrjen e Pekinit dhe shkeljen e statusit të veçantë që i ishte dhënë vendit 22 vjet më parë. Teksti u paraqit më 10 qershor.\nFrika qëndron në faktin se pavarësia gjyqësore që qeveriste eksperimentin e “një vend, dy sisteme” do të thyejë bashkëjetesën nën një vend të vetëm (Kinë) të dy sistemeve të ndryshme (Kina dhe Hong Kongu). Tashmë, ky rajon i veçantë administrativ i Kinës, ishte paralizuar prej 79 ditë me demonstrata për një hapje demokratike të vendit: të ashtuquajturit Revolucioni Ombrellë, një mobilizim për të fituar të drejta të plota dhe universale në votime. U quajt kështu për shkak të përdorimit të mbulesës së shiut, në mbrojtje nga bombat e tymit të policisë.\nLigji do të lejonte që “të dyshuarit” të ekstradoheshin në Kinë, duke i nënshtruar ato në procesin e gjykatave kombëtare. Shumica pro-kineze, kryesuar nga shefi ekzekutiv (kreu i qeverisë) Carrie Lam, argumenton se rregullat e reja janë të nevojshme për të mbushur një boshllëk legjislativ dhe për të parandaluar që qyteti të bëhet një “strehë e kriminelëve” të përgjithshëm. Sipas kuadrit të ri legjislativ, ekstradimi do të sigurohej për të gjithë të dyshuarit për një krim, me një dënim me më shumë se\n. Vazhdimi për dërgimin në Kinë do të ishte përgjegjësi e shefit ekzekutiv pas leximit të parë të gjykatave. 70 anëtarët e Këshillit Legjislativ, parlamenti i Dhomës të vendit, nuk do të kishin fuqi as për vlerësimin e çështjes apo për vendimin përfundimtar.\nTeksti do të zbatohej edhe për kërkesat për ekstradim që vijnë nga Tajvani dhe Makao. Lam arsyetoi propozimin duke cituar rastin e një gruaje të Hong Kongut të vrarë në Tajvan.\nLigji i ri shihet si një kërcënim për liritë civile dhe një shenjë (më tej) e ndërhyrjes nga Pekini në pavarësinë ligjore të Hong Kongut. Me regjimin e ri, thonë kritikët, ekstradimi mund të kërkohet për të kapur dhe përpunuar më shumë \n sesa kriminelët e zakonshëm. Sipas të dhënave të raportuara nga mediat ndërkombëtare, shkalla e dënimit në gjykatat kineze është afërsisht 100% dhe shoqërohet me rekursin e zakonshëm të torturës dhe mohimit të së drejtës së mbrojtjes së të pandehurve. Qeveria kineze përsëriti se iniciativa u lind ekskluzivisht nga homologu i saj në Hong Kong. Kina Daily, një gazetë e kontrolluar nga Partia Komuniste Kineze, u shpreh hapur hapur në mbështetje të ligjit, duke përmbysur lajmet mbi protestat në rrugë. Në një artikull të botuar më 10 qershor, flitet për një shifër prej “800 mijë qytetarëve që thonë \n për ligjin e ri”, kundrejt 240 mijë personave që i janë në demostratë.\nPas 156 vitesh si koloni e Perandorisë Britanike, Hong Kong iu rikthye Kinës në vitin 1997, duke u bërë rajoni i parë i veçantë administrativ në vend. Marrëveshja e nënshkruar në atë rast përfshinte, ndër të tjera, që liritë civile dhe të drejtat e njeriut do të mbroheshin për 50 vitet e ardhshme. Sot metropoli, i populluar nga më shumë se shtatë milionë banorë, klasifikohet si një gjysmë-demokraci. Këshilli Legjislativ, parlamenti, përbëhet nga 70 anëtarë, të zgjedhur pjesërisht drejtpërdrejtë dhe me votim universal (40 vende) dhe pjesërisht indirekt nga të ashtuquajturat “kolegje funksionale”: kolegjet e kufizuara që përfaqësojnë sektorët themelorë për vendin, nga industria për t’u financuar.\nShefi ekzekutiv më pas emërohet nga një komitet elektoral prej 1,200 anëtarësh, duke përfaqësuar gjithmonë kategori të ndryshme profesionale. Zgjedhja duhet pastaj të ratifikohet nga Pekini. Vendi ruan dallimet e saj themelore nga vendi amë në një nivel ligjor dhe ekonomik. Në rastin e parë, sistemi ligjor bazohet në ligjin e përbashkët, ligjin e bazuar në jurisprudencë dhe jo në kodet kushtetuese (prandaj, për shembull, propozimi për ndryshimin e ligjit të ekstradimit bazuar në një rast individual). Sa i përket ekonomisë, \n ka gëzuar gjithmonë dhe vazhdon të gëzojë, një liri që e ka transformuar metropolin në një qendër globale financiare. Tregu i tij i aksioneve është ndër \n me një kapitalizim tregu prej gati 4 triliardë dollarësh amerikanë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Japonia miraton planin për të hapur kazinonë e saj të parë", "article_link": "https://monitor.al/japonia-miraton-planin-per-te-hapur-kazinone-e-saj-te-pare/", "article_description": "Zyrtarët japonezë kanë miratuar planet e diskutueshme, për të ndërtuar resortin e parë të lojërav...", "time_of_post": "Apr 14, 2023", "image_url": "https://monitor.al/wp-content/uploads/2024/08/casino-japan-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.2793540954589844, "article_body": "Kompleksi do të hapet në qytetin perëndimor të Osakës në vitin 2029.\nKazinotë kanë qenë prej kohësh të paligjshme në Japoni. Por, një ligj u miratua në vitin 2018, që parashikonte përjashtime për lojërat, të tilla si poker ose baccarat, për të krijuar vende pune dhe për të nxitur turizmin.\nOpinioni publik është i ndarë; disa janë të shqetësuar për rritjen e varësisë nga krimi dhe lojërat e fatit.\nPërveç kazinosë, kompleksi prej 49 ha, do të përfshijë një hotel, qendër konferencash, qendër tregtare dhe muze.\n“Ne shpresojmë, që kazinoja të bëhet një bazë turistike, që promovon bukuritë e Japonisë në botë,” tha Kryeministri Fumio Kishida.\nProjekti ka një investim fillestar prej 1.8 trilion jen (13.5 miliardë dollarë). MGM, operatori i kazinove me bazë në SHBA dhe Orix Group i Japonisë, zotërojnë secili 40% të aksioneve.\n20% e aksioneeve të mbetura, do të zotërohen nga kompani vendase si West Japan Rail, Kansai Electric Power dhe Panasonic, me bazë në Osaka.\nZyrtarët presin, që resorti të tërheqë rreth 20 milionë vizitorë në vit dhe të sjellë afërsisht 1 trilion jen përfitime ekonomike vjetore për rajonin.\nProjekti u propozua vite më parë, por ai u vonua për shkak të pandemisë Covid-19 dhe një skandali korrupsioni, që përfshiu një ligjvënës të partisë në pushtet, i cili u akuzua për pranim ryshfeti ndërsa ishte në krye të politikës së lojërave të fatit.\nJaponia shihet si një treg premtues për lojërat e fatit. Është ekonomia e tretë më e madhe në botë, me një popullsi prej rreth 126 milionë banorësh.\nVendi ndodhet gjithashtu afër për lojtarët e pasur aziatikë, veçanërisht nga Kina. Aktualisht, ishulli i Makaut është i vetmi qytet kinez, ku lojërat e fatit janë të ligjshme.\nNjë plan i ngjashëm është paraqitur nga prefektura e Nagasakit, për të ndërtuar një kazino në Huis Ten Bosch, një park me temë holandeze. / BBC\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Kina po shndërrohet në hua-dhënës financiar", "article_link": "https://monitor.al/kina-po-shnderrohet-ne-hua-dhenes-financiar/", "article_description": "Kina po bëhet huadhënës për një numër gjithnjë e më të madh të vendeve në botë të cilat përballen...", "time_of_post": "Dec 26, 2014", "image_url": "https://monitor.al/wp-content/uploads/2024/08/china-banking-system-1.jpg", "depth": 2, "download_timeout": 180.0, "download_slot": "monitor.al", "download_latency": 2.5370614528656006, "article_body": "Kina po bëhet huadhënës për një numër gjithnjë e më të madh të vendeve në botë të cilat përballen me krizën ekonomike, raporton Anadolu Agency (AA).\nKina ka njoftuar javën e kaluar se është e gatshme të zgjerojë programin e këmbimit të valutës me Rusinë, në vlerë prej 24 miliardë dollarë, në mënyrë që të ndihmojnë Rusinë të tejkalojë krizën finansiare pas rëniës së vlerës së rublës.\nPërveç kësaj, Kina ka siguruar 2,3 miliardë dollarë për Argjentinën, ndërsa muajin e kaluar Venezuelës i ka huazur katër miliardë dollarë.\nMediat amerikane shkruajnë se si Kina me dhënien e kredisë është duke forcuar ndikimin e saj në ekonominë globale, duke zvogëluar kështu reputacionin e Fondit Monetar Ndërkombëtar (FMN), që po ashtu ofron kredi për vendet në krizë.\nMësohet se Kina nuk vendos kushte si FMN-ja, që zakonisht kërkon reforma për të stabilizuar ekonominë në këmbim të një kredie./A.A\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Investitorët globalë drejtohen te obligactionet e bankave kineze", "article_link": "https://monitor.al/investitoret-globale-drejtohen-te-obligactionet-e-bankave-kineze/", "article_description": "Blerësit jashtë shtetit sfidojnë shqetësimin e autoriteteve të Pekinit nga frika e flluskës së tr...", "time_of_post": "Aug 22, 2024", "image_url": "https://monitor.al/wp-content/uploads/2024/09/kina-bono-690x387.jpg", "depth": 2, "download_timeout": 180.0, "download_slot": "monitor.al", "download_latency": 2.780188798904419, "article_body": "Blerësit jashtë shtetit sfidojnë shqetësimin e autoriteteve të Pekinit nga frika e flluskës së tregut të borxhit\nInvestitorët e tregjeve në zhvillim po parashikojnë se një rritje në tregjet e obligacioneve të Kinës duhet të shkojë më tej, edhe pse Pekini sinjalizon shqetësim me rritjen e borxhit të qeverisë.\nBanka qendrore e Kinës (PBoC) është përpjekur të qetësojë furinë për obligacionet afatgjata të qeverisë këtë vit, të nxitur nga investitorët vendas të cilët kanë ulur yield-et në rreth 2 %, një përgjigje ndaj kërkesës së dobët të konsumatorëve në ekonominë e dytë më të madhe në botë.\nNdërsa investitorët e huaj kanë shkurtuar zotërimet e tyre të drejtpërdrejta të obligacioneve të qeverisë kineze në muajt e fundit, në vend të kësaj ata kanë investuar në borxhin afatshkurtër të emetuar nga bankat kineze dhe kanë përdorur tregtimin e valutës për të rritur yield-et e përgjithshme ndaj normave mbi bonot e thesarit të SHBA-së, në terma dollarësh amerikanë.\nYield-et e borxhit sovran kinez 10-vjeçar kanë rënë në 2.1 % dhe ato të letrave 30-vjeçare kanë arritur në 2.3 %, pasi shqetësimet për deflacionin kanë përndjekur ekonominë e Kinës pas një krize në tregun e banesave.\nTë huajt zotërojnë rreth 2.2 trilion Rmb (300 miliardë dollarë) të obligacioneve të qeverisë kineze, rreth 7 % të totalit, nga më shumë se 10 % nga tre vjet më parë, sipas ChinaBond.\nPor borxhi kinez ka mbetur relativisht tërheqës për investitorët e jashtëm, të cilët gjithashtu mund të fitojnë rendiment shtesë nga shkëmbimi i dollarëve në renminbi, të cilat mund të investohen në obligacione.\nZonat jashtë shtetit të këtyre certifikatave të depozitave të negociueshme të lëshuara nga bankat kineze u rritën në më shumë se 1 trilion Rmb në fund të korrikut, kundrejt rreth 260 miliardë Rmb një vit më parë, sipas të dhënave të Shanghai Clearing House.\nBanka Popullore e Kinës ka thënë se është e gatshme të ndërhyjë në tregun e obligacioneve qeveritare për herë të parë në dekada, për të parandaluar një rënie të mprehtë të yield-eve afatgjatë për shqetësimet se një kthim i mundshëm mund të shkaktojë humbje të stilit të Silicon Valley Bank në sektorin financiar.\nPor disa investitorë ndërkombëtarë thonë se komentet dhe ndërhyrja e mundshme e bankës qendrore duket se synojnë të sigurojnë që yield-et e obligacioneve afatgjata të mos bien shumë në raport me normat afatshkurtra, në vend që të frenojnë tregun në tërësi.\nPBoC është e fokusuar në parandalimin e një “mospërputhjeje të detyrimeve të aktiveve” në huadhënësit më të vegjël, të cilët po blejnë obligacione afatgjata për të investuat para nga një fluks depozitash, ndërsa familjet kursejnë në vend që të shpenzojnë ose investojnë në prona, tha Liam Spillane, kreu i sektorit në zhvillim në Aviva Investors.\n“Banka qendrore po tregohet shumë transparente në dëshirën për të provuar të krijojë pak më shumë rrezik të dyanshëm dhe paqëndrueshmëri në kurbë,” tha ai. “Ne nuk mendojmë se ata po përpiqen të shtyjnë rendimentet më të larta.”\nKina është pranuar gjithashtu në standardet globale për obligacionet e tregjeve në zhvillim me monedhë vendase, megjithëse ajo ende ka një peshë relativisht të vogël krahasuar me pjesën e saj të indekseve të aksioneve botërore.\nPor për shkak se obligacionet e qeverisë kineze janë tregtuar jashtë sinkronizimit me tregjet e tjera të borxhit global në vitet e fundit, ato kanë dhënë kthime të mira, qoftë në renminbi apo të mbrojtura në monedha të tjera.\nNë fund të fundit, investitorët presin që bankat kineze dhe investitorët e tjerë vendas të vazhdojnë të blejnë bono qeveritare në vend të huadhënies për të rritur kërkesën e konsumatorëve.\nPolitikëbërësit kinezë në veçanti kohët e fundit hodhën poshtë një propozim të FMN-së për një plan trilion dollarësh për të lehtësuar humbjet e familjeve në prona nëpërmjet blerjeve të qeverisë të banesave. Një paketë shpëtimi do të shkelte “parimet e bazuara në treg dhe të sundimit të ligjit”, thanë ata.\nNjë ndryshim drastik i kursit gjithashtu nuk ka gjasa, ndërsa objektivat zyrtare të rritjes janë ende duke u përmbushur, tha Evans. “Nëse PBB-ja do të rritej me 3.5 % në vend të 4.5 % ose 5 % në këtë moment, ndoshta ata do të ishin pak më të alarmuar. / FT\n \n \n \n \n \n \n \n \n \n \n \n \n \n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Çmimet e dobëta të Kinës nxisin frikën e deflacionit", "article_link": "https://monitor.al/cmimet-e-dobeta-te-kines-nxisin-friken-e-deflacionit/", "article_description": "Rriten shqetësimet se forcat deflacioniste po zënë rrënjë në ekonominë e dytë më të madhe në botë...", "time_of_post": "Sep 9, 2024", "image_url": "https://monitor.al/wp-content/uploads/2024/09/kine-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.4034271240234375, "article_body": "Çmimet e prodhimit industrial ranë 1.8 për qind nga viti në vit, vlera më e lartë në katër muaj, të ndikuar nga çeliku, bujqësia dhe sektorë të tjerë. Kjo krahasohet me një rënie prej 0.8 për qind në korrik dhe pritshmëritë e analistëve për një rënie 1.4 për qind.\nIndeksi i çmimeve të konsumit të Kinës, ndërkohë, u rrit 0.6 për qind, pak më poshtë pritshmërive të analistëve prej 0.7 për qind, por më shpejt se rritja 0.5 për qind e korrikut, tha Byroja Kombëtare e Statistikave.\nLeximet e fundit sugjerojnë se shumë nga prodhuesit, përpunuesit e ushqimit dhe industritë e tjera të Kinës po vuajnë pasojat e kërkesës së dobët në të gjithë ekonominë.\nDeflacioni themelor është një shqetësim kryesor për shumë vëzhgues të ekonomisë së Kinës. Ish-guvernatori I bankës qendrore Yi Gang paralajmëroi javën e kaluar se Kina kishte nevojë për “politikë fiskale proaktive” dhe masa monetare për të mbështetur kërkesën.\nDeflatori i GDP-së së Kinës, masa më e gjerë e ndryshimeve të çmimeve në një ekonomi, ka qenë negativ gjatë tremujorëve të fundit, tha ai. Një deflator negativ i PBB-së tregon forca deflacioniste në ekonomi.\nEkonomistët janë të shqetësuar se nëse deflacioni vazhdon, kompanitë do të reduktojnë investimet dhe do të ulin kostot, pagat dhe punësimin pasi rënia e çmimeve gërryen fitimet e tyre. Kjo nga ana tjetër do të godasë rrogëtarët, gjë që do të reduktojë konsumin.\nRënia e thellë e tregut të pronave në Kinë, tashmë në vitin e tretë, ka ulur kërkesën e brendshme ndërsa konkurrenca intensive në prodhim po i nxit uljen e çmimeve.\nRënia e çmimeve të prodhimit në gusht ishte më e madhja që nga prilli, kur ato ranë 2.5 për qind nga viti në vit.\nRritja e gushtit në CPI ishte më e madhja që nga shkurti, kur çmimet u rritën me 0.7 për qind. Por çmimet e mishit të derrit luajtën sërish një rol në rritje, duke ndihmuar në rritjen e çmimeve të ushqimeve me 2.8 për qind nga viti në vit krahasuar me vetëm 0.2 për qind për çmimet joushqimore.\nGoldman Sachs tha se rritja e inflacionit të çmimeve të ushqimeve reflektoi ndikimin e motit të keq në ofertën e frutave dhe perimeve në gusht. “Si inflacioni i çmimeve jo-ushqimore dhe inflacioni bazë u ulën në gusht, duke treguar dobësi të vazhdueshme të kërkesës së brendshme,” tha ai.\nÇmimet e prodhimit janë goditur nga rënia e çmimeve të mallrave dhe kërkesa e dobët, shtoi ai. Deflacioni i çmimit të prodhimit do të ulet gradualisht dhe inflacioni i IÇK-së do të mbetet relativisht i ulët në muajt e ardhshëm, tha Goldman.\nMoody’s tha në një analizë përpara shifrave se familjet “po i mbanin shpenzimet e tyre të shtrënguara përballë rënies së çmimeve të pronave dhe tregut të lëkundur të punës”. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Eksportet e Kinës tejkalojnë pritshmëritë, rriten me 8.7% në gusht", "article_link": "https://monitor.al/eksportet-e-kines-tejkalojne-pritshmerite-rriten-me-8-7-ne-gusht/", "article_description": "Eksportet e Kinës u rritën me 8.7% në vit në terma të dollarit amerikan në muajin gusht, sipas ag...", "time_of_post": "Sep 10, 2024", "image_url": "https://monitor.al/wp-content/uploads/2024/09/eksporte-kine-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.4508349895477295, "article_body": "Eksportet e Kinës u rritën me 8.7% në vit në terma të dollarit amerikan në muajin gusht, sipas agjencisë doganore.\nKjo shifër ishte më e lartë se parashikimi për rritje prej 6.5% në terma të dollarit amerikan, sipas një sondazhi të Reuters.\nImportet u rritën me 0.5%. Kjo ishte më pak se rritja e pritur prej 2% nga një vit më parë. Në korrik, eksportet u rritën me 7%, ndërsa importet u rritën me 7.2%, më shumë se sa pritej.\nEksportet e Kinës drejt partnerëve të saj kryesorë tregtarë – SHBA, Bashkimi Europian dhe Shoqata e Kombeve të Azisë Juglindore  (ASEAN)– të gjitha u rritën në gusht nga një vit më parë. Eksportet në BE u rritën më së shumti, me 13%.\nImportet e Kinës nga SHBA u rritën me 12% në gusht, ndërsa importet nga BE ranë, tregoi analiza e të dhënave. Importet nga ASEAN u rritën me 5%.\nImportet e Kinës nga Rusia ranë me 1%, ndërsa eksportet u rritën me 10%.\nEksportet e makinave të Kinës u rritën me gati 40% në gusht, në 610,000 automjete. Eksportet e anijeve u rritën me 40%, ndërsa numri i telefonave inteligjentë të eksportuar, u rrit me 6.7%. Eksportet e valixheve u rritën me gati 9%.\nVlera e qarqeve të integruara të eksportuara u rrit me 18%, ndërsa importet u rritën me 11%.\n \nVëllimi i eksporteve të metaleve të Kinës ra me 1%, ndërsa importet ranë me 12%.\nVendi në qershor njoftoi një politikë të re, për të rritur mbikëqyrjen e tij mbi industrinë vendase të metaleve, për shkak të shqetësimeve të sigurisë kombëtare. Në gusht, Ministria e Tregtisë befasoi disa në industrinë e mineraleve kritike, që do të hyjnë në fuqi më vonë në shtator.\nImportet e naftës së papërpunuar ranë 7% në vëllim në gusht.\nPër sa i përket monedhës kineze juan, eksportet nga viti i deritanishëm u rritën me 6.9%, ndërsa importet u rritën me 4.7%.\nEksportet e Kinës kanë qenë një pikë e ndritshme në një ekonomi, që po lufton për të rritur kërkesën e brendshme.\nPavarësisht ritmit “të habitshëm” të eksporteve, importet janë më të rëndësishme “duke pasur parasysh fokusin nëse Kina mund të gjenerojë kërkesë të mjaftueshme të brendshme për të shmangur një cikël deflacioni”, tha Steve Brice, shefi i investimeve në Standard Chartered Wealth Management.\nAi pret, që këto shqetësime të rëndojnë mbi aksionet, veçanërisht duke pasur parasysh rrezikun, që një administratë Trump të rrisë më tej tarifat mbi eksportet e Kinës.\nAksionet e Kinës kontinentale ishin më të ulëta të martën. Kina do të publikojë të shtunën të dhënat e shitjeve me pakicë, prodhimit industrial dhe investimeve për muajin gusht.\nIndeksi bazë i çmimeve të konsumit, i cili heq çmimet më të paqëndrueshme të ushqimit dhe energjisë, u rrit me 0.3% në gusht nga një vit më parë, treguan të dhënat zyrtare. Kjo rritje ishte më e ngadalta, që nga marsi 2021, sipas Wind Information.\nMbështetja në rritje e Kinës nga eksportet vjen gjithashtu pasi tensionet tregtare rriten me SHBA-në dhe Bashkimin Europian, duke çuar në shtim të tarifave për makinat elektrike kineze dhe produkte të tjera. / CNBC\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Kina dhe BE do të fillojnë bisedimet me synim lehtësimin e tensioneve mbi tarifat tregtare", "article_link": "https://monitor.al/kina-dhe-be-do-te-fillojne-bisedimet-me-synim-lehtesimin-e-tensioneve-mbi-tarifat-tregtare/", "article_description": "Kina dhe vendet anëtare të Bashkimit Europian po përgatiten për bisedime, mes përshkallëzimit të tensioneve tregtare. Gjatë fundjavës, Ministri i Tregtisë i Kinës, Wang Wentao, ...", "time_of_post": "Sep 16, 2024", "image_url": "https://monitor.al/wp-content/uploads/2024/09/Kina-EU-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.285210371017456, "article_body": "Kina dhe vendet anëtare të Bashkimit Europian po përgatiten për bisedime, mes përshkallëzimit të tensioneve tregtare. Gjatë fundjavës, Ministri i Tregtisë i Kinës, Wang Wentao, u takua me Roberto Vavassori, President i Shoqatës Italiane të Industrisë së Automobilave, në Torino.\nSipas një njoftimi për shtyp nga Ministria e Tregtisë e Kinës, të dy palët shkëmbyen mendime mbi hetimin kundër subvencioneve të BE-së për automjetet elektrike kineze dhe diskutuan bashkëpunimin midis industrisë së automjeteve elektrike kineze dhe italiane.\nKy takim u krye përpara një ngjarjeje kyçe më 19 shtator, kur Wang do të vizitojë Europën për të takuar komisionerin e tregtisë së Komisionit Europian, Valdis Dombrovskis, për të diskutuar tensionet tregtare në rritje midis Kinës dhe BE-së.\nKomisioni Europian (KE) ka propozuar tarifa shtesë deri në 35.3% për importet e automjeteve elektrike kineze (EV), duke përmendur shqetësimet se “subvencionet e padrejta” të Pekinit për EV të prodhuara në Kinë, mund të shkaktojnë dëm të konsiderueshëm për prodhuesit vendas të makinave.\nSi përgjigje, Kina ka përforcuar hetimin e saj për importet europiane të ushqimeve dhe pijeve, duke përfshirë mishin e derrit dhe konjakun.\nMegjithatë, zhvillimet e fundit sugjerojnë se si Kina ashtu edhe BE-ja kanë shprehur gatishmërinë për të lehtësuar konfliktin tregtar në rritje.\nDiskutimet e ardhshme midis zyrtarëve kinezë dhe të BE-së kanë një rëndësi të konsiderueshme, në adresimin e tensioneve dhe kërkimin e kompromiseve nga të dyja palët.\nNë zhvillimet e fundit, BE-ja ka ulur më tej një sërë tarifash të propozuara për automjetet elektrike të prodhuara në Kinë, ku Tesla është përfituesi më i madh. Taksa për makinat Tesla të prodhuara në Kinë, është ulur në 7.8% nga 9%, pas një uljeje të mëparshme nga 20.8% muajin e kaluar.\nTarifat për Geely janë ulur në 18.8% nga 19.3%, ndërsa ato për SAIC dhe kompanitë, që nuk kanë bashkëpunuar me hetimet e BE-së, janë ulur në 35.3% nga 36.3%.\nMegjithatë, tarifa për markën më të shitur kineze, BYD, mbetet e pandryshuar në 17%.\nKëto tarifa shtesë janë në krye të taksës ekzistuese prej 10% të aplikuar për importet e EV prodhuar në Kinë.\nTarifat e reja të BE-së do të duhet të miratohen nga shumica e popullsisë, ose 15 nga 27 shtetet anëtare të BE-së, përpara 31 tetorit. Nëse miratohen, tarifat e reja do të mbeten në fuqi për pesë vitet e ardhshme.\nJavën e kaluar, Komisioni Europian hodhi poshtë propozimet e prodhuesve kinezë të automjeteve elektrike, për të vendosur një nivel çmimi dysheme, si një mënyrë për të kompensuar subvencionet e qeverisë.\nNë qershor, Kina tha se kishte nisur një hetim anti-dumping për importet e derrit nga BE, ku Spanja është një eksportues kryesor.\nKryeministri spanjoll Pedro Sanchez vizitoi Kinën javën e kaluar, e parë si një përpjekje për të lehtësuar tensionet tregtare midis vendeve. Presidenti kinez Xi Jinping tha se vizita luajti një “rol konstruktiv” në përmirësimin e lidhjeve midis Kinës dhe BE-së.\nKina gjithashtu nisi një hetim të ngjashëm në importet e konjakut të BE-së në janar, duke cituar se produktet e BE-së mund të dëmtojnë ndjeshëm industrinë e saj vendase. / Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Kina do të rrisë moshën e daljes në pension për herë të parë që nga viti 1978", "article_link": "https://monitor.al/kina-do-te-rrise-moshen-e-daljes-ne-pension-per-here-te-pare-qe-nga-viti-1978/", "article_description": "Qeveria e Kinës lufton krizën demografike dhe presionin mbi sistemin e pensioneve, duke e mbajtur popullsinë në punë për më gjatë Kina do të rrisë moshën e daljes në pension, pë...", "time_of_post": "Sep 13, 2024", "image_url": "https://monitor.al/wp-content/uploads/2024/09/Kine-pensioniste-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.1280086040496826, "article_body": "Kina do të rrisë moshën e daljes në pension, për herë të parë që nga viti 1978, pasi vendi po përballet me një popullsi në plakje, që do ta lërë atë pa punëtorë.\nVendi gradualisht do të zgjasë moshën e pensionit për të gjithë burrat, nga 60 në 63 vjeç, për gratë në punë zyre nga 55 në 58 dhe për gratë në punë me jakë blu nga 50 në 55, njoftoi agjencia shtetërore e lajmeve Xinhua.\nMasat u miratuan nga komiteti i përhershëm i parlamentit të Kinës. Ato do të hyjnë në fuqi në janar dhe do të zbatohet në faza, në mbi 15 vjet, në përputhje me parimin e “rregullimeve me hapa të vegjël”.\nAnalistët thonë se Kina duhet të veprojë, sepse mosha e ulët e pensionit dhe rënia e nivelit të lindjeve, po rrisin raportin e varësisë së pleqërisë – numrin e pensionistëve ndaj popullsisë në moshë pune.\nPopullsia e vendit ra për të dytin vit radhazi në 2023, në 1.4 miliardë, pasi vdekjet tejkaluan lindjet me 2 milionë.\nPolitikëbërësit e Kinës janë përballur me këtë çështje për vite me rradhë dhe ndryshimi i moshës së daljes në pension ishte paracaktuar në takimin pesëvjeçar të politikës së Partisë Komuniste në korrik.\nLëvizja vjen pasi familjet janë nën presion nga ngadalësimi i rritjes ekonomike, një rënie e zgjatur e sektorit të pronave dhe një treg i dobët i punës, që po rëndon konsumin e brendshëm.\nZhang Jin, drejtor i Institutit Kërkimor të Grupit të Kujdesit të Shëndetit dhe të Moshuarve në Kinë, tha se ekonomia do të përfitonte nga kjo masë.\nMidis 2023 dhe 2035, më shumë se 20 milionë njerëz në vend do të arrinin moshën e pensionit çdo vit, tha ai.\nPor, ndërrimi ka ngjallur indinjatë tek të rinjtë, të cilët ankohen se tani do të duhet të punojnë më gjatë për të mbështetur të moshuarit.\nShumë nga të rinjtë e Kinës nuk kanë vëllezër e motra, për shkak të “politikës së një fëmije” tashmë të shfuqizuar, e cila kufizoi shkallën e lindjeve në vend për dekada, përpara se të lehtësohej në vitin 2016.\nKina gjithashtu duhet të mbajë popullsinë e saj në punë për më gjatë, për të lehtësuar presionin mbi sistemet e pensioneve të pafinancuara, thanë analistët.\nSipas ndryshimeve, si moshat e daljes në pension ashtu edhe periudhat e kontributeve për pension do të zgjaten gradualisht.\nDuke filluar nga janari 2030, periudha minimale e kontributit për të marrë pagesën e pensionit bazë mujor do të rritet në mënyrë të vazhdueshme, nga 15 vjet në 20 vjet, me një rritje prej gjashtë muajsh çdo vit.\nAta, që kanë arritur tashmë periudhën minimale të kontributit, mund të zgjedhin për pension të parakohshëm brenda kufijve të caktuar. Ata, që mbushin moshën e pensionit, mund të aplikojnë gjithashtu për të vazhduar punën deri në tre vjet.\nDuke përdorur një përkufizim më të gjerë të moshës së punës, Qendra për Studime Strategjike dhe Ndërkombëtare vlerësoi se raporti i varësisë së pleqërisë së Kinës ishte 21 % vitin e kaluar, kundrejt 27 % për SHBA.\nThink-tank përdori një përkufizim më të gjerë se ai i vendosur nga mosha aktuale e daljes në pension, duke krahasuar njerëzit e moshës 65 vjeç e lart, me ata të moshës 15 deri në 64 vjeç.\nKjo shifër pritet të rritet në 52 % deri në vitin 2050 – krahasuar me 39 % për SHBA – dhe do të arrijë në 83 % deri në vitin 2100, kur raporti i SHBA-së do të jetë 55 %. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "BB: Rritja ekonomike e Kinës do të ngadalësohet vitin e ardhshëm, pavarësisht stimujve", "article_link": "https://monitor.al/bb-rritja-ekonomike-e-kines-do-te-ngadalesohet-vitin-e-ardhshem-pavaresisht-stimujve/", "article_description": "Norma e rritjes ekonomike të Kinës pritet të bjerë më tej në vitin 2025, pavarësisht një rritjeje të përkohshme nga paketat e fundit stimuluese stimuluese, sipas Bankës Botërore...", "time_of_post": "Oct 8, 2024", "image_url": "https://monitor.al/wp-content/uploads/2024/10/Ekonomi-Kina-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.3407015800476074, "article_body": "Norma e rritjes ekonomike të Kinës pritet të bjerë më tej në vitin 2025, pavarësisht një rritjeje të përkohshme nga paketat e fundit stimuluese stimuluese, sipas Bankës Botërore.\nAjo vlerësoi se norma e rritjes së Kinës do të bjerë në 4.3% vitin e ardhshëm, nga 4.8% e parashikuar në 2024, në një përditësim ekonomik të së martës.\nShifra e vitit 2024 është rritur 0.3% nga parashikimi i bankës në prill dhe vjen pasi Pekini zbatoi një sërë masash stimuluese të kohëve të fundit, duke rritur besimin e investitorëve dhe duke nxitur një rritje të tregut të aksioneve, i cili që atëherë ka dështuar.\nMegjithatë, pavarësisht masave, të cilat janë fokusuar kryesisht në politikën monetare, projeksioni i rritjes së Bankës Botërore për vitin 2025 ka mbetur i pandryshuar nga parashikimet e mëparshme.\nDuke folur për CNBC Aaditya Mattoo, kryeekonomisti i Azisë Lindore dhe Paqësorit në Bankën Botërore, tha se “dimensioni fiskal” i masave stimuluese mbeti i papërcaktuar, duke komplikuar parashikimet.\n“Çështja është nëse stimulli mund të kompensojë në të vërtetë shqetësimet e konsumatorëve për rënien e pagave, shqetësimet rreth rënies së të ardhurave nga prona dhe frikën se mos sëmuresh, plakesh, mbetesh i papunë,” tha Mattoo.\nBanka Botërore ia atribuoi shpenzimet e dobëta të konsumatorëve kinezë shumë prej këtyre shqetësimeve, në krye të sfidave të tilla si dobësia e vazhdueshme e tregut të pronave, një popullsi në plakje dhe rritja e tensioneve globale.\nNdërkohë, Hui Shan, kryeekonomisti i Kinës në Goldman Sachs, tha për CNBC se shkalla e rritjes së Kinës vitin e ardhshëm do të varet shumë nga madhësia e çdo pakete shtesë stimuluese dhe nga rezultati i zgjedhjeve presidenciale të nëntorit në SHBA.\nGoldman ende parashikon që rritja reale e prodhimit të brendshëm bruto të Kinës për vitin 2025 do të jetë në 4.3%.\nTë martën, kryetari i Komisionit Kombëtar të Zhvillimit dhe Reformës së Kinës u zotua për më shumë veprime për të forcuar ekonominë e vendit, duke përfshirë përshpejtimin e emetimit të obligacioneve për qëllime të veçanta për qeveritë lokale. Megjithatë, zyrtari nuk njoftoi ndonjë plan të ri të madh stimulues.\nBanka Botërore prej kohësh ka sugjeruar që Kina të nxisë rritjen e saj përmes veprimeve të guximshme të politikave të tilla si nxitja e konkurrencës, përmirësimi i infrastrukturës dhe reformimi i arsimit.\nPor sipas Mattoo, stimuli nuk është një zëvendësim për reformat më të thella strukturore që do t’i nevojiten Kinës për të pasur një rritje ekonomike afatgjatë.\nBanka Botërore vlerëson se pjesa tjetër e rajonit të Azisë Lindore dhe Paqësorit do të rritet me 4.7% këtë vit dhe 4.9% vitin e ardhshëm mes rimëkëmbjes së pritshme të eksporteve dhe kushteve më të mira financiare.\nMegjithatë, rajoni do të duhet të gjejë më shumë stimuj të brendshëm të rritjes ndërsa Kina ngadalësohet, tha ai./ CNBC\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Kina ndërmerr një sërë masash stimuluese për të nxitur rritjen ekonomike", "article_link": "https://monitor.al/kina-ndermerr-nje-sere-masash-stimuluese-per-te-nxitur-rritjen-ekonomike/", "article_description": "Banka qendrore ul normën bazë dhe zbulon mbështetjen për pronat dhe tregjet e aksioneve për të rritur kërkesën Kina ka ndërmarrë një sërë masash stimuluese, duke përfshirë uljen...", "time_of_post": "Sep 24, 2024", "image_url": "https://monitor.al/wp-content/uploads/2024/08/kina-1-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.7201876640319824, "article_body": "Kina ka ndërmarrë një sërë masash stimuluese, duke përfshirë uljen e normës bazë të interesit, ndërsa Pekini po lufton me një ngadalësim ekonomik në vend.\nNë një konferencë të rrallë publike, Banka Popullore e Kinës (PboC) njoftoi gjithashtu financimin e qeverisë për të nxitur tregun e aksioneve dhe për të ndihmuar blerjen e aksioneve, si dhe më shumë mbështetje për sektorin e pronave.\nPaketa e masave rriti aksionet e CSI 300 të Kinës të listuara në Shangai dhe Shenzhen me 4.3 %, dita më e mirë që nga korriku 2020, megjithëse mbetet 1 % në rënie, që nga fillimi i vitit. Indeksi Hang Seng i Hong Kongut u rrit me 4 %.\nNë Europë, Stoxx Europe 600 u rrit me 0.8 % në fillimin e tregtimit, me aksionet e grupeve të mallrave luksoze si LVMH, Kering dhe Hermes të gjitha duke u rritur me shpresën se nxitja e stimulit do të forcojë shpenzimet konsumatore në Kinë. FTSE 100 fitoi 0.5 %.\nGuvernatori Pan Gongsheng tha se PBoC do të ulte normën e marrëveshjes së anasjelltë të riblerjes afatshkurtër shtatë-ditore, normën kryesore të politikës së bankës qendrore, në 1.5 % nga 1.7 %.\nKBP do të ulë gjithashtu raportin e rezervës së detyruar (RRR), sasinë e rezervave që duhet të mbajnë huadhënësit, me 0.5 pikë përqindje, tha ai, ndërsa sinjalizon një ulje të mëtejshme të mundshme prej 0.25 në 0.5 pikë përqindje këtë vit. Shkurtimi i RRR do të shtonte 1 trilion Rmb (142 miliardë dollarë) në likuiditet në sistemin bankar, tha Pan Gongsheng.\nPor, ekonomistët thanë se me uljen e kërkesës për kredi në mesin e familjeve, ndoshta do të nevojiteshin më shumë shpenzime fiskale të drejtpërdrejta të qeverisë për të përmirësuar perspektivën e rritjes.\nRritja ekonomike e Kinës është ngadalësuar në muajt e fundit, pasi një ngadalësim i zgjatur në sektorin e pronave ka rënduar në ndjenjën e konsumatorit dhe ka frenuar shpenzimet.\nEkonomistët i kanë ulur parashikimet e tyre të rritjes në më pak se objektivi zyrtar i qeverisë, prej rreth 5 % për vitin 2024, pasi forcat deflacioniste kanë vazhduar, me çmimet e prodhimit në rënie, që nga viti i kaluar.\nPolitikëbërësit i janë kthyer eksporteve me shpresën se kriza e strehimit do të përfundojë, por dërgesat e fuqishme të automjeteve elektrike, baterive dhe mallrave të tjera nuk e kanë kompensuar plotësisht ekonominë e dobët vendase.\nZyrtarët njoftuan gjithashtu një fond 500 miliardë Rmb (71 miliardë dollarë) për të ndihmuar ndërmjetësit, kompanitë e sigurimeve dhe fondet të blejnë aksione. PBoC gjithashtu do të sigurojë 300 miliardë Rmb për të ndihmuar kompanitë të kryejnë kthimin e aksioneve.\nPor me momentin e dobët ekonomik, që po shkon në tremujorin e katërt, zyrtarët duhej të vepronin shumë shpejt në javët në vijim për të zbatuar masa shtesë, nëse dëshirojnë të arrijnë objektivin prej 5 %.\nShkurtimet e PBoC erdhën pasi Rezerva Federale e SHBA javën e kaluar uli normën e saj bazë të interesit me gjysmë pikë përqindjeje, ulja e parë e tillë në më shumë se katër vjet. Lëvizja e Fed ngushtoi diferencën midis normave të SHBA-së dhe bankave të tjera të mëdha qendrore, gjë që lehtësoi presionin mbi monedhat e huaja dhe u dha institucioneve, përfshirë PBoC-në, më shumë hapësirë ​​për manovrim.\nNë masa të tjera, banka uli parapagimet e hipotekës për shtëpitë e dyta në 15 % nga 25 %. Pronat e dyta kishin qenë subjekt i kushteve më të vështira, për të frenuar spekulimet për pasuritë e paluajtshme, më parë një fokus për presidentin Xi Jinping.\nEkonomistët kanë thënë se zvogëlimi i stokut të madh të banesave të pashitura në Kinë është thelbësor për rivendosjen e besimit në ekonomi dhe ringjalljen e konsumit të brendshëm. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Azi", "article_title": "Aksionet kineze shënojnë javën më të mirë që nga viti 2008 pas stimulit financiar", "article_link": "https://monitor.al/aksionet-kineze-shenojne-javen-me-te-mire-qe-nga-viti-2008-pas-stimulit-financiar/", "article_description": "Aksionet kineze kanë kaluar javën më të mirë që nga viti 2008, pasi Pekini nisi zbatimin e një pakete stimulimi ekonomik, duke përfshirë 114 miliardë dollarë për të nxitur tregu...", "time_of_post": "Sep 27, 2024", "image_url": "https://monitor.al/wp-content/uploads/2024/09/aksione-kineze-690x453.jpg", "depth": 2, "download_timeout": 180.0, "download_slot": "monitor.al", "download_latency": 2.6852591037750244, "article_body": "Aksionet kineze kanë kaluar javën më të mirë që nga viti 2008, pasi Pekini nisi zbatimin e një pakete stimulimi ekonomik, duke përfshirë 114 miliardë dollarë për të nxitur tregun e aksioneve.\nIndeksi CSI 300 i kompanive të listuara në Shangai dhe Shenzhen është rritur 15.7 % për javë, performanca më e mirë që nga nëntori 2008, kur Kina njoftoi një paketë të ngjashme stimulimi në përgjigje të krizës financiare globale.\nKjo gjithashtu ka ndihmuar në nxitjen e tregjeve europiane dhe metaleve industriale, dhe vjen ndërsa udhëheqja e Kinës nxiton të mbështesë tregjet e kapitalit të vendit, të stabilizojë një krizë të sektorit të pronave dhe të nxisë konsumin e brendshëm, në mënyrë që të përmbushë objektivin e saj të rritjes ekonomike prej 5 % për vitin.\nTë martën, Banka Popullore e Kinës prezantoi një huadhënieje 800 miliardë Rmb (114 miliardë dollarë) për tregjet e kapitalit të vendit, që përfshin fonde për t’u dhënë hua kompanive për të blerë aksionet e tyre dhe për t’u dhënë hua institucioneve financiare jo-bankare si siguruesit, për të blerë aksione vendase.\nIndeksi CSI 300 u mbyll me 4.5 % të premten, ndërsa indeksi Hang Seng i Hong Kongut u rrit 3 %, më shumë se 12 %, që nga fillimi i javës, fitimi më i mirë javor në të paktën dy dekada.\nShpresat për më shumë stimul në Kinë ndihmuan në ngritjen e aksioneve europiane. Stoxx 600 në mbarë rajonin arriti një rekord të ri, i shtyrë më lart nga grupet e aksioneve luksoze, që do të përfitonin nga shpenzimet më të forta të konsumatorëve në Kinë.\nRritja e Kinës pasoi fitimet e Wall Street pasi S&P 500 u mbyll të enjten në një rekord të lartë për herë të tretë këtë javë, me aksionet që u rritën përpara raportit të inflacionit të së premtes.\nMasat stimuluese këtë javë kanë rritur çmimet e shumicës së mallrave, me përjashtim të dukshëm të naftës, e cila është dobësuar nga lajmet se Arabia Saudite përgatitet të rrisë prodhimin.\nNë veçanti, metalet industriale si bakri, alumini dhe zinku, nga të cilët Kina është një konsumator i madh për shkak të sektorit të saj të madh të prodhimit, janë rritur, duke u mbështetur në një rritje që filloi këtë muaj.\nBakri, i cili përdoret shumë në fazat përfundimtare të ndërtimit për instalime elektrike, ka fituar më shumë se 5 % që nga e marta, duke kapërcyer vlerën prej 10,000 dollarë për ton dhe për të arritur nivelin e tij më të lartë në tre muaj.\nPër mineralin e hekurit, një përbërës i prodhimit të çelikut, masat stimuluese kanë ndihmuar në nxitjen e rritjes, pas uljes së çmimit në nivelin më të ulët dy-vjeçar, i cili u shkaktua kryesisht nga konsumi i dobët i çelikut. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Nëntori, paga më të larta në SHBA", "article_link": "https://monitor.al/nentori-paga-me-te-larta-ne-shba/", "article_description": "Nëntori shënoi pagën më të lartë mujore që nga janar 2012. Plus, shkalla e papunësisë ishte e pan...", "time_of_post": "Dec 9, 2014", "image_url": "https://monitor.al/wp-content/uploads/2024/08/Non-payment-of-wages-3.jpeg", "depth": 2, "download_timeout": 180.0, "download_slot": "monitor.al", "download_latency": 4.169598579406738, "article_body": "Nëntori shënoi pagën më të lartë mujore që nga janar 2012. Plus, shkalla e papunësisë ishte e pandryshuar në 5.8% në nëntor – edhe një herë, nivelin më i ulët që nga viti 2008.\nSipas Raportit të fundit të optimizmit të biznesit të vogël nga Federata Kombëtare e Pavarur Biznes, punët e mira në Amerikë janë ende në numra të ulët.\nDyzet e pesë për qind e të anketuarve kanë raportuar “pak ose nuk ka aplikacione të kualifikuara” për pozicionet që ata ishin duke u përpjekur për të mbushur përqindje kjo e pandryshuar nga tetori 2014. Ky numër ka qenë vazhdimisht më i lartë që nga viti 2009.\nPërveç kësaj, 21 % e firmave raportuan ndryshime kompensim aktuale në tre muajt e fundit, deri nga tetori që ishte 19 %. Ky numër është gjithashtu është me trend në rritje prej krizës financiare.\nDhe ndërsa shitjet janë ende një nga shqetësimet më të mëdha për bizneset e vogla, edhe shitjet janë në rënie.\n Ndryshimi në drejtim të cilësisë së punës duke u bërë problemi më i rëndësishëm për më shumë punëdhënësit sugjeroi se shqetësimet ekonomike janë zhvendosur nga kërkesa e dobët të furnizimi i shtrënguar.\nDhe e gjithë kjo tregon për paga më të larta për punëtorët e Amerikës, sipas grafikut të mëposhtëm, siç raporton Business Insider.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Ari kërcënon me një rënie të thellë", "article_link": "https://monitor.al/ari-kercenon-me-nje-renie-te-thelle/", "article_description": "Çmimet e arit po testojnë mbështetjen përsëri. Muajin e kaluar panë një rritje në normat e intere...", "time_of_post": "Mar 7, 2015", "image_url": "https://monitor.al/wp-content/uploads/2024/08/gold-690x437.png", "depth": 2, "download_timeout": 180.0, "download_slot": "monitor.al", "download_latency": 4.467967510223389, "article_body": "Çmimet e arit po testojnë mbështetjen përsëri.\n Muajin e kaluar panë një rritje në normat e interesit të cilat, nga ana tjetër, goditën gjendjen e “metalit të verdhë”.\nYield-t në Thesarin e SHBA-së panë një rritje të lehtë nga 1,65 për qind në fillim të shkurtit në mbi 2,1 për qind aktualisht. Në të njëjtën kohë, shufra ari ose argjendi ranë 6 për qind dhe tani është shkëbehet 1.200 $ për ons. Kjo është një distancë e madhe prej nivelit $ 1180, e cila ka shërbyer si mbështetëse teknikisht e konsiderueshme disa herë, për më shumë se një vit.\nNjë tregtar ka thënë se ka pak arsye për investitorët për të mbajtur arin tani.\n “Në afat të shkurtër, kjo është një mbrojtje kundër paqëndrueshmërisë, veçanërisht luhatshmëria e monedhës,” tha Andreë Burkly, kreu i strategjisë së portofolit institucional në Oppenheimer & Co ”\n “Ari nuk është me të vërtetë një investim i mirë për një investitor me monëdhën bazë dollarin,” tha ai.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "SHBA, rritje ekonomike përtej parashikimeve", "article_link": "https://monitor.al/shba-rritje-ekonomike-pertej-parashikimeve/", "article_description": "Raporti i bërë publik për tremujorin e dytë të 2014 për Shtetet e Bashkuara të Amerikës konfirmon...", "time_of_post": "Nov 26, 2014", "image_url": "https://monitor.al/wp-content/uploads/2024/08/ws_USA_Flag_1366x768-685x310-1.jpg", "depth": 2, "download_timeout": 180.0, "download_slot": "monitor.al", "download_latency": 3.8553836345672607, "article_body": "Raporti i bërë publik për tremujorin e dytë të 2014 për Shtetet e Bashkuara të Amerikës konfirmon veçse fuqizimin ekonomik të tij, ndërkaq aq vendet e tjera në Europë dhe Azi kanë patur një ulje të aktivitetit ekonomik të tyre.\nRaporti bën të ditur se u shënua një rritje prej 4.6 për qindsh, rritja më e madhe gjashtë-mujore që nga viti 2003. Qeveria tha se rritja në trmeujorin e tretë u nxit nga shtimi i konsumit të konsumatorëve, rritja e investimeve dhe eksporteve, si dhe një rënie e importeve.\nShtetet e Bashkuara deklaruan se ekonomia amerikane shënoi një rritje më të madhe se sa parashikohej. Nga 3,5 që ishte parashikimi, ekonomia amerikane u rrit me 3.9 për qind në tremujorin korrik-shtator.\nAnalistët konfirmojë se tremujorin e parë të vitit 2015, pritet një rritje ndoshta prej 3 për qindsh, ndërkaq që tremujori i fundit i këtij viti mund të ketë një ngadalësim të ulët të ekonomisë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Nuk ka kohë për vetëkënaqësi në koston e jetesës", "article_link": "https://monitor.al/nuk-ka-kohe-per-vetekenaqesi-ne-koston-e-jeteses/", "article_description": "Shtrëngimi i fundit në standardet e jetesës ka qenë më i gjati në përvojën e këtyre 100 viteve të...", "time_of_post": "Mar 8, 2015", "image_url": "https://monitor.al/wp-content/uploads/2024/08/dollars-2-690x480.jpg", "depth": 2, "download_timeout": 180.0, "download_slot": "monitor.al", "download_latency": 4.31093692779541, "article_body": "Shtrëngimi i fundit në standardet e jetesës ka qenë më i gjati në përvojën e këtyre 100 viteve të fundit, por të ardhurat mesatare familjare janë më në fund aty ku ata ishin para krizës financiare, sipas hulumtimit të Institutit Amerikan për Studime Fiskale.\nSipas tij, të ardhurat reale për njerëzit në moshë pune mbeten poshtë nivelit të tyre të 2007-08: vetëm mbi-moshën gjashtëdhjetë janë më mirë këtë vit, se para rrëzimit për shkak të indeksimit të pensioneve.\n Gjithkush e di se sistemi bankar në botë ka filluar të kapitullojë në 2008 dhe është e kuptueshme se pasojat ishin relativisht të mëdha.\nTani rikuperimi ka marrë rrugën e duhur, përfitimet e strategjisë ekonomike të Qeverisë janë të dukshme. Nivelet e punësimit janë në një rekord të lartë, inflacioni mbetet i ulët, normat e interesit janë të qëndrueshme dhe, tani, të ardhurat janë në rritje përsëri.\nVërtetë, financat publike të mbetet në një gjendje të mjerë, por deficiti do të kishte qenë më i lartë ende. Votuesit së shpejti pritet se do të përqendrojnë vëmendjen e tyre në zgjedhje. Çdokush mendon se duke lënë pas prioritetin e punës nga një parti e caktuar, ka qenë një mënyrë e gabuar që ka ndikuar negativisht në ekonominë vendase dhe që meriton mbështetje dhe përparësi.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Sanksionet tregtare BE-Rusi, përfiton SHBA", "article_link": "https://monitor.al/sanksionet-tregtare-be-rusi-perfiton-shba/", "article_description": "Shtetet e Bashkuara rezultojnë të jenë përfituesi kryesor i luftës së sanksioneve midis Bashkimit...", "time_of_post": "Mar 30, 2015", "image_url": "https://monitor.al/wp-content/uploads/2024/08/useuru1.jpg", "depth": 2, "download_timeout": 180.0, "download_slot": "monitor.al", "download_latency": 4.509438753128052, "article_body": "Shtetet e Bashkuara rezultojnë të jenë përfituesi kryesor i luftës së sanksioneve midis Bashkimit Europian dhe Rusisë, ka pohuar përfaqësuesi i Përhershëm i Rusisë në BE, Vladimir Çizhov.\nShtetet e Bashkuara po ndërtojnë avantazhin ekonomik për të siguruar një rimëkëmbje të fortë pas krizës sidomos në tregjet në zhvillim, ku përfshihet edhe Rusia.\n“Tregtia jonë me BE-në, tradicionalisht ka tejkaluar volumet tregtare me SHBA, 11-12 herë dhe në vitet më të mira të tregtisë tonë. Rezultatet paraprake të 2014 tregojnë se, tregtia jonë me BE-në ra me 10-11%. Jo vetëm sanksionet, por çmimet gjithashtu në rënie të naftës janë një shkak për këtë”, tha diplomati rus.\n“Ndërkohë, tregtia jonë me Shtetet e Bashkuara është rritur, duke përfshirë eksportet e SHBA në Rusi me gati 20%, sipas disa të dhënave. Kjo tregon se, SHBA tenton të largojnë europianët nga tregu rus”, – tha i dërguari.\n“Europianët nga sanksionet humbën pozitat e tyre në Rusi, në një masë më të madhe se sa pritej. Kjo ndodh për shkak se, shumë kompani eksportuese europiane duhet t’i shikojmë prapa në SHBA. Një pjesë e tyre varen nga bankat e SHBA, patentat amerikane. Për këtë arsye, ata duhet të luajnë të sigurt për të shmangur masa kufizuese tëSHBA-sëpër kontaktet me partnerët rusë”, -tha diplomati.\nPas SHBA-së, vendet anëtare të BE-së i kanë vendosur Rusisë sanksione, duke bërë që25 vjet pas përfundimit të Luftës së Ftohtë ekonomia sërish përdoret si mjet kundër Moskës, e cila avancoi me aneksimin e Krimesë dhe konfliktin nëUkrainë.Sanksionet i vështirësojnë Rusisë gjetjen e mjeteve financiare në tregjet e BE-së.BE ndalon eksportin e teknologjisë në Rusi, si për nevojat civile, ashtu edhe ushtarake.Nuk mund të nënshkruhen kontrata të reja për eksportin e armëve dhekufizohen në mënyrë strikte edhe pajisjet e teknikës së lartë për energji.\nRubla ruse ka pësuarhumbje prej më shumë se 40% gjatë këtij viti, kryesisht për shkak të sanksioneve ndërkombëtare. Ekonomia e vendit nordik humbi miliarda dollarë.\nPor, për të kufizuar pasojat negative nga dobësimi i rublës dhe inflacioni,Banka Qendrore e Rusisëmori vendimin të rrisë normën e interesit nga 10.5 në 17%.\nQë para miratimit të këtyre masave të sanksioneve, presidenti i Këshillit, Herman Van Rompuy, tha: “Kjo do të ketë ndikim të madh për Rusinë dhe pasoja të mesme për ekonominë europiane”. Rusia është partneri i tretë më i madh i tregtisë për Europën. Ndërsa në bilancin e tregtisë gjermane, Rusia zë vendin e parë.\nDhoma Gjermane e Tregtisë dhe Industrisë (DIHK) i ka ulur pritjet nga raportet me Rusinë, pas shpërthimit të luftimeve në Ukrainë. Eksporti në Rusi në vitin 2014 do të ulet për të paktën 17%. Por në llogaritë e DIHK, ende nuk janë përfshirë pasojat e sanksioneve. “Kjo mund të ketë ndikim shumë të madh”, thotë Tobias Baumann, drejtori i sektorit për Europën Lindore dhe Juglindore në DIHK.\nMë së shumti do të preken nga sanksionet ndërtuesit e makinave, pajisjeve me teknikë të lartë. Sipas VDMA, Rusia është tregu i katërt më i rëndësishëm për prodhimet teknike gjermane. Vetëm në periudhën prej janarit deri në maj të vitit 2014 janë eksportuar në Rusi rreth 20% të prodhimeve të makinave gjermane.\nSanksionet nuk rrezikojnë ndonjë recesion në Gjermani apo në Europë. Më së shumti do të preken sipërmarrjet e mesme të koncentruara kryesisht në Rusi. Ndërmarrjet që 20% apo dhe më shumë të prodhimeve të tyre i eksportojnë në Rusi, mund të cenohen edhe me ekzistencë. Por kjo nuk i prek sipërmarrjet dhe koncernet e mëdha.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Inflacioni në SHBA bie në 2.9% në korrik", "article_link": "https://monitor.al/inflacioni-ne-shba-bie-ne-2-9-ne-korrik/", "article_description": "Shifra vjen pasi Rezerva Federale konsideron uljen e normave të interesit në shtator Inflacioni a...", "time_of_post": "Aug 14, 2024", "image_url": "https://monitor.al/wp-content/uploads/2024/09/INFLACION-SHBA-e1689166737769-690x388.jpg", "depth": 2, "download_timeout": 180.0, "download_slot": "monitor.al", "download_latency": 4.2181079387664795, "article_body": "Inflacioni amerikan ra në 2.9% në korrik, duke forcuar mundësitë, që Rezerva Federale të ulë normat e interesit në mbledhjen e saj në shtator.\nRritja vjetore e indeksit të çmimeve të konsumit (Consumer Price Index, CPI) ishte vetëm 0.1 pikë përqindjeje nën normën e qershorit dhe nënvlerësoi pritshmëritë e ekonomistëve, se shifra do të mbetej e qëndrueshme në 3%.\nAi shënoi gjithashtu rritjen më të vogël vjetore, që nga marsi i vitit 2021 dhe hera e parë që nga ajo kohë, që shifra totale e CPI është ulur nën 3%.\nCPI bazë, i cili përjashton çmimet e paqëndrueshme të ushqimit dhe energjisë, u rrit me 3.2%, krahasuar me 3.3% në qershor, sipas të dhënave të publikuara nga Byroja e Statistikave të Punës.\nTë dhënat më të fundit do të rrisin shpresat se Fed po ia del mbanë në zbutjen e presioneve të çmimeve dhe do të mirëpritet në Shtëpinë e Bardhë.\nShqetësimi i votuesve amerikanë për inflacionin ka qenë një pengesë për demokratët në fushatën e zgjedhjeve presidenciale të këtij viti.\nZyrtarët e Fed kanë kërkuar më shumë prova, se inflacioni po ulet në mënyrë të qëndrueshme, përpara se të ulë kostot e huamarrjes, pasi amerikanët tregojnë shenja të frenimit të shpenzimeve të tyre.\nFed rriti me shpejtësi normat e interesit për të luftuar inflacionin, që arriti nivelet më të larta të shumë dekadave në vitin 2022, për shkak të pengesave të ofertës dhe rritjes së kërkesës pas pandemisë Covid-19.\nBanka qendrore e SHBA ka mbajtur normat në nivelin më të lartë të 23 viteve, prej 5.25-5.5% për më shumë se një vit.\nRritjet në shpenzimet e lidhura me strehimin përbënin gati 90% të rritjes mujore prej 0.2% për CPI.\nIndeksi i energjisë mbeti i pandryshuar në korrik, pas dy muajsh rënieje të njëpasnjëshme dhe kostot e lidhura me biletat e fluturimit, veshjet dhe automjetet ndihmuan në zbutjen e normës së inflacionit të përgjithshëm.\nZyrtarët e Fed do të takohen në mes të shtatorit, kur pritet të ulin normat e huamarrjes për herë të parë, që nga fillimi i pandemisë në mars 2020.\nPas shifrave, tregjet e kontratave të së ardhmes lëvizën pak në favor të uljes më të vogël.\nNë tregjet e obligacioneve qeveritare, yield-i dyvjeçar i bonove të thesarit, i ndjeshëm ndaj normave të interesit, u rrit me 0.03 pikë përqindjeje në 3.97%. Rendimentet rriten me rënien e çmimeve.\nSipas të dhënave të publikuara në fillim të këtij muaji, tregu i punës në SHBA u rrit më ngadalë se sa pritej në korrik. Norma e papunësisë gjithashtu është rritur për katër muaj rresht, në 4.3%, duke shkaktuar frikën se ekonomia po dobësohet.\nNgadalësimi i fortë i rritjes së vendeve të punës, ngjalli frikën se Fed ka pritur shumë gjatë për të ulur normat dhe shkaktoi një periudhë trazirash në tregjet financiare amerikane javën e kaluar.\nDisa ekonomistë kanë paralajmëruar se nëse banka qendrore nuk shkurton shpejt kostot e huamarrjes, rrezikon të shkaktojë një tkurrje më të rëndë ekonomike.\nKryetari i Fed Jay Powell ka argumentuar se inflacioni mund të kthehet në objektivin prej 2% të bankës qendrore pa kaluar në recesion.\nAi ka thënë gjithashtu se banka qendrore do të përgjigjet “nëse tregu i punës do të dobësohej papritur, ose inflacioni do të binte më shpejt se sa pritej”. / FT\n \n \n \n \n \n \n \n \n \n \n \n \n \n \n \n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Donald Trump kërkon ndalimin e numërimit të votave, teksa SHBA pret rezultatin", "article_link": "https://monitor.al/donald-trump-kerkon-ndalimin-e-numerimit-te-votave-teksa-shba-pret-rezultatin/", "article_description": "Donald Trump bëri thirrje për të ndaluar numërimin e votave në disa shtete me diferenca të ngusht...", "time_of_post": "Nov 5, 2020", "image_url": "https://monitor.al/wp-content/uploads/2024/08/shba-zgjedhjet-690x394.jpg", "depth": 2, "download_timeout": 180.0, "download_slot": "monitor.al", "download_latency": 4.432237863540649, "article_body": "Donald Trump bëri thirrje për të ndaluar numërimin e votave në disa shtete me diferenca të ngushta, ndërsa SHBA presin rezultatet nga një pjesë e fushave të betejës që do të vendosnin fituesin në zgjedhjet presidenciale, shkruan Financial Times.\nQë nga mëngjesi i së enjtes, sfiduesi demokrat, Joe Biden, donte edhe gjashtë vota elektorale për të kaluar kufirin minimal të fituesit ndërsa epërsia e dobët e z. Trump në dy shtete me diferencë të ngushtë, Georgia dhe Pennsylvania, dukej se po ngushtohej.\nFitorja në Michigan dhe Wisconsin të mërkurën e çoi z. Biden në numrin 264 në garën për 270 votat e Kolegjit Elektoral, që janë të nevojshme për të fituar presidencën. Z. Trump udhëheq ndaj rivalit të tij në Georgia, por demokratët ishin gjithnjë e më optimistë për shtetin jugor, sepse votat e mbetura për t’u numëruar ishin kryesisht nga qarqe shumë demokratike.\nNDALONI NUMËRIMIN!”, shkroi z. Trump në Twitter të enjten, ndërsa ka hapur procese gjyqësore në disa shtete në një përpjekje për të ndaluar përpunimin e fletëve të votimit postare, të cilat duket se kanë një përqindje shumë më të lartë të Demokratëve.\nTrump po udhëheq në Pensilvani, por avantazhi i tij po zbehej me shpejtësi ndërsa votat u numëruan në Filadelfia, një qytet i madh, shumë demokratik.\nStafi i Trump po ndërmerr veprime ligjore për të ndaluar numërimin e fletëve të votimit në Pensilvani, e cila pranon votat postare, që mbërrijnë deri në fund të ditës së premte. Me 20 vota të Kolegjit Elektoral, Pensilvania është shteti më i madh i diskutueshëm mes dy kandidatëve. Stafi i Trump gjithashtu ka hapur procese gjyqësore në Michigan dhe Georgia.\nBiden bëri thirrje që mbështetësit e tij të jenë të qetë. “Bëni durim, njerëz,” shkroi ai në Twitter. “Votat janë duke u numëruar, dhe ne ndihemi mirë për vendin ku jemi”.\nVëmendja është drejtuar në Arizona pasi dhjetëra mbështetës të Trump, përfshirë disa që mbanin armë, demonstruan të mërkurën në mbrëmje jashtë një qendre numërimi.\nAssociated Press, tek i cili mbështetet Financial Times për të dhënat e zgjedhjeve dhe Fox News kanë bërë të ditur se ka fituar z. Biden në Arizona. Por rrjetet e tjera televizive amerikane kanë përcaktuar se është shumë shpejt për të folur, pasi votat vazhdojnë të numërohen në shtetin jugperëndimor.\nJennifer O’Malley Dillon, menaxher e fushatës së z. Biden, shprehu besimin se ish-nënkryetari do të fitonte Arizonën, por paralajmëroi që mund të mos ketë rezultate përfundimtare deri të premten. Ajo ishte gjithashtu optimiste për Pensilvaninë dhe tha se z. Biden kishte përparësi në Georgia.\nSHBA po shënojnë një pjesëmarrje rekord në zgjedhje, duke përfshirë 100 milionë njerëz që votuan herët për shkak të frikës se mund të infektoheshin me Covid-19 në qendrat e votimit.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Kamala Harris propozon rritjen e taksës së korporatave në SHBA në 28%", "article_link": "https://monitor.al/kamala-harris-propozon-rritjen-e-takses-se-korporatave-ne-shba-ne-28/", "article_description": "Kamala Harris po synon të rrisë normën e taksave të korporatave në SHBA në 28 për qind nëse fiton...", "time_of_post": "Aug 20, 2024", "image_url": "https://monitor.al/wp-content/uploads/2024/09/kamila-harris.jpg", "depth": 2, "download_timeout": 180.0, "download_slot": "monitor.al", "download_latency": 4.320140838623047, "article_body": "Kamala Harris po synon të rrisë normën e taksave të korporatave në SHBA në 28 për qind nëse fiton zgjedhjet në nëntor, një lëvizje e krijuar për të rritur të ardhurat e qeverisë, që ka të ngjarë të tërheqë kritika nga biznesi.\nOrganizatorët e fushatës presidenciale e Harris se ajo planifikoi t’i përmbahej një propozimi të paraqitur nga Presidenti Joe Biden në vitet e fundit për të rritur normën e taksës së korporatave nga 21 për qind në 28 për qind.\nDeklarata vjen ndërsa zëvendëspresidentja plotëson planet e saj ekonomike, përpara se të bëhet zyrtarisht kandidatja presidenciale demokrate në konventën e partisë në Çikago këtë javë.\nPlani i saj i taksave për bizneset është në kontrast të fortë me atë të rivalit të saj për presidencë, kandidatit republikan Donald Trump, i cili po propozon uljen e normës së taksës së korporatave në 15 për qind.\nPlani i Harris do ta bënte normën e taksës së korporatave të SHBA-së më të lartë se ajo e Mbretërisë së Bashkuar, në 25 për qind, dhe një nga më të lartat në mesin e ekonomive të përparuara.\n“Ndryshe nga Donald Trump, axhenda ekstreme e të cilit Projekti 2025 do të rriste deficitin, do të rriste taksat mbi klasën e mesme me 3,900 dollarë dhe do ta çonte ekonominë tonë në spirale drejt recesionit – plani i saj është një mënyrë e përgjegjshme fiskale për të kthyer paratë në xhepat e njerëzve që punojnë. dhe të sigurohemi që miliarderët dhe korporatat e mëdha të paguajnë pjesën e tyre”, tha një zëdhënës i fushatës Harris.\nJavën e kaluar, Harris tha se do të kërkonte të ulë taksat për klasën e mesme, duke përfshirë familjet me fëmijë, si dhe të rrisë stimujt për blerësit e shtëpive për herë të parë dhe të ndalojë rritjen e çmimeve nga kompanitë ushqimore, në një përpjekje për të treguar se ajo është duke trajtuar shqetësimet e shfrenuara të kostos së jetesës midis votuesve.\nNjë rritje në normën e taksës së korporatave mund të ndihmojë në rritjen e të ardhurave për qeverinë amerikane për të shpenzuar në programe të tjera, por Harris nuk specifikoi se si do të përdoreshin paratë shtesë.\nVendimi i saj për t’iu përmbajtur qëllimit të Biden-it për rritjen e normës së korporatave, vjen përpara asaj që pritet të jetë një betejë e ashpër e Kongresit vitin e ardhshëm mbi skadimin e shkurtimeve gjithëpërfshirëse të taksave të miratuara nga republikanët në 2017.\nKëto shkurtime ulën normën e taksës së korporatave në 21 për qind nga një normë më e lartë prej 35 për qind dhe rezultati i atij negocimi do të varet po aq nga kontrolli i Kongresit, sa do të varet nga kush fiton zgjedhjet presidenciale.\nPavarësisht rënies së mprehtë të normës totale pas vitit 2017, të ardhurat nga taksat e korporatave janë më të larta tani se sa ishin me normën më të lartë, pjesërisht për shkak të rritjes së fitimeve.\nTryeza e Rrumbullakët e Biznesit, një grup lobimi i korporatave, ka vlerësuar se reforma tatimore e Trump në vitin 2017 kishte rezultuar në kthimin e 2.5 trilion dollarëve të të ardhurave ndërkombëtare në SHBA. Ajo u ka kërkuar politikëbërësve të mbajnë një normë të tatimit mbi të ardhurat e korporatave “jo më shumë se 21 për qind”.\nNëse demokratët nuk e fitojnë përsëri Dhomën e Përfaqësuesve dhe nuk mbajnë kontrollin e Senatit, Harris do të luftojë për të miratuar një rritje të normës së taksës së korporatave, për shkak të kundërshtimit nga republikanët në Capitol Hill. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Inflacioni në SHBA bie në 2.5% në gusht", "article_link": "https://monitor.al/inflacioni-ne-shba-bie-ne-2-5-ne-gusht/", "article_description": "Inflacioni në SHBA ra në 2.5% në gusht, duke krijuar kushtet, që Rezerva Federale të fillojë të ulë normat e interesit në mbledhjen e javës së ardhshme. Indeksi i fundit vjetor ...", "time_of_post": "Sep 11, 2024", "image_url": "https://monitor.al/wp-content/uploads/2024/09/INFLACION-SHBA-e1689166737769-690x388.jpg", "depth": 2, "download_timeout": 180.0, "download_slot": "monitor.al", "download_latency": 3.2577788829803467, "article_body": "Inflacioni në SHBA ra në 2.5% në gusht, duke krijuar kushtet, që Rezerva Federale të fillojë të ulë normat e interesit në mbledhjen e javës së ardhshme.\nIndeksi i fundit vjetor i çmimeve të konsumit (CPI), krahasuar me ritmin 2.9% të korrikut, ishte pak më poshtë vlerësimit prej 2.6% nga ekonomistët e anketuar nga Reuters.\nCPI bazë, i cili përjashton çmimet e paqëndrueshme të ushqimit dhe energjisë, ishte i qëndrueshëm, në 3.2%, sipas të dhënave të publikuara nga Byroja e Statistikave të Punës.\nTë dhënat e inflacionit shënojnë një nga publikimet e fundit kryesore ekonomike, përpara takimit të ardhshëm të Fed më 18 shtator, kur pritet të ulë normat, nga diapazoni i tyre aktual prej 5.25 në 5.5%, niveli më i lartë në 23 vjet.\nMuajin e kaluar, një raport i dobët i punësimit për korrikun, ngjalli frikën e një rënieje ekonomike në SHBA, duke i shtyrë tregtarët të rrisin parashikimet se banka qendrore e SHBA do të ulte normat me një gjysmë pike më shumë se zakonisht në shtator.\nTë dhënat për gushtin, treguan se punëdhënësit amerikanë kishin shtuar 142,000 vende të reja pune atë muaj, nga një shifër e rishikuar në rënie prej vetëm 89,000 për korrikun, por ende nën parashikimet.\nFed ka kërkuar siguri se inflacioni po ulet në mënyrë të qëndrueshme, përpara se të ulë normat e interesit.\nPor dëshmitë e një përkeqësimi më të mprehtë në tregun e punës, mund ta shtyjnë bankën qendrore të ulë normat në mënyrë më agresive. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Rezerva Federale e SHBA është gati të ulë normat e interesit për herë të parë në 4 vjet", "article_link": "https://monitor.al/rezerva-federale-e-shba-eshte-gati-te-ule-normat-e-interesit-per-here-te-pare-ne-4-vjet/", "article_description": "Rezerva Federale e SHBA është e gatshme të bëjë diçka, që nuk e ka bërë në më shumë se katër vjet: të ulë normën bazë të interesit, një hap që duhet të çojë në uljen e kostove t...", "time_of_post": "Sep 18, 2024", "image_url": "https://monitor.al/wp-content/uploads/2024/08/FED-12-690x394.jpg", "depth": 2, "download_timeout": 180.0, "download_slot": "monitor.al", "download_latency": 3.241870641708374, "article_body": "Rezerva Federale e SHBA është e gatshme të bëjë diçka, që nuk e ka bërë në më shumë se katër vjet: të ulë normën bazë të interesit, një hap që duhet të çojë në uljen e kostove të huamarrjes për konsumatorët dhe bizneset vetëm disa javë përpara zgjedhjeve presidenciale.\nE megjithatë një atmosferë e pazakontë pasigurie mbizotëron mbledhjen e kësaj jave: është e paqartë se sa e madhe do të jetë ulja e normës së Fed. Tregtarët e Wall Street dhe disa ekonomistë parashikojnë, që banka qendrore të shpallë një ulje gjysmë pikë më të madhe se zakonisht. Shumë analistë parashikojnë një ulje më tipike të normës tremujore.\nMe inflacionin shumë pak mbi nivelin e tyre të synuar, zyrtarët e Fed e kanë zhvendosur fokusin e tyre drejt mbështetjes së një tregu të dobët të punës dhe arritjes së një “uljeje të butë”, ku frenon inflacionin pa shkaktuar një recesion të mprehtë. Një ulje e normës me gjysmë pikë do të sinjalizonte se Fed është po aq e vendosur për të mbajtur një rritje të shëndetshme ekonomike, sa është për të mposhtur inflacionin e lartë. Lëvizja e kësaj jave pritet të jetë vetëm e para në një seri uljesh të normave të Fed, që do të shtrihen në vitin 2025.\nNormat e larta të interesit dhe çmimet e ngritura për çdo gjë, nga sendet ushqimore te gazi te qiraja, kanë nxitur zhgënjimin e gjerë publik dhe kanë ofruar një vijë sulmi për fushatën e ish-presidentit Donald Trump. Kamala Harris, nga ana tjetër, ka akuzuar se premtimi i Trump për të vendosur tarifa për të gjitha importet do të rriste çmimet për konsumatorët shumë më tepër.\nMe kalimin e kohës, ulja e normës së Fed-it duhet të ulë kostot e huamarrjes për hipotekat, kreditë e makinave dhe kartat e kreditit, si dhe për kreditë e biznesit. Shpenzimet e biznesit mund të rriten, dhe po ashtu edhe çmimet e aksioneve. Kompanitë dhe konsumatorët mund të rifinancojnë kreditë në borxhe me normë më të ulët.\nKryetari Jerome Powell e bëri të qartë muajin e kaluar se zyrtarët e Fed ndihen të sigurt se inflacioni është mposhtur kryesisht. Ai ka rënë nga një kulm prej 9.1% në qershor 2022 në 2.5% muajin e kaluar, jo shumë larg objektivit të Fed-it prej 2%. Zyrtarët e bankës qendrore luftuan kundër rritjes së çmimeve, duke rritur normën e tyre bazë të interesit 11 herë në 2022 dhe 2023 në një nivel më të lartë prej dy dekadash prej 5.3%, në përpjekje për të ngadalësuar huamarrjen dhe shpenzimet, duke ftohur përfundimisht ekonominë.\nRritja e pagave që atëherë është ngadalësuar, duke hequr një burim të mundshëm presioni inflacionist. Dhe çmimet e naftës dhe gazit po bien, një shenjë se inflacioni duhet të vazhdojë të ftohet në muajt në vijim. Konsumatorët po kundërshtojnë gjithashtu çmimet e larta, duke detyruar kompani të tilla si Target dhe McDonald’s të bëjnë marrëveshje dhe zbritje.\nMegjithatë, pas disa vitesh rritjeje të fortë të vendeve të punës, punëdhënësit kanë ngadalësuar punësimin dhe shkalla e papunësisë është rritur pothuajse një pikë përqindje e plotë nga niveli i ulët i gjysmë shekulli në prill 2023 në një ende të ulët 4.2%. Sapo papunësia rritet kaq shumë, ajo tenton të vazhdojë të rritet. Por zyrtarët e Fed dhe shumë ekonomistë vënë në dukje se rritja e papunësisë reflekton kryesisht një rritje të punëtorëve të rinj që kërkojnë punë – veçanërisht emigrantë të rinj dhe të sapodiplomuar në kolegj – në vend të pushimeve nga puna.\nÇështja është se sa shpejt Fed dëshiron të ulë normat e interesit në një pikë ku ato nuk po veprojnë më si frenues për ekonominë – as si përshpejtues. Nuk është e qartë se ku bie i ashtuquajturi nivel “neutral”, megjithëse shumë analistë e besojnë atë në 3% deri në 3.5%. Ekonomistët që favorizojnë një ulje prej gjysmë pikësh argumentojnë se norma bazë e Fed është shumë më e lartë se ç’duhet tani që inflacioni është në zbritje.\nNjë shenjë shpresëdhënëse është se ndërsa Powell dhe zyrtarë të tjerë të Fed kanë sinjalizuar se uljet e normave po vijnë, shumë norma huamarrjeje tashmë kanë rënë. Norma mesatare e hipotekës 30-vjeçare, për shembull, ra në 6.2% javën e kaluar – niveli më i ulët në rreth 18 muaj dhe më poshtë nga një kulm prej gati 7.8%, sipas gjigantit të hipotekave Freddie Mac. Normat e tjera, si yield-i i bonovr pesëvjeçare të thesarit, i cili ndikon në normat e kredisë për makina, gjithashtu kanë rënë. / Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Numri i vendeve të reja të punës në SHBA bie në nivelin më të ulët që nga viti 2021", "article_link": "https://monitor.al/numri-i-vendeve-te-reja-te-punes-ne-shba-bie-ne-nivelin-me-te-ulet-qe-nga-viti-2021/", "article_description": "Të dhënat nënvizojnë se si kërkesa për punëtorë po ngadalësohet, ndërsa Rezerva Federale planifikon lëvizjen e ardhshme për normat e interesit këtë muaj Numri i vendeve të reja ...", "time_of_post": "Sep 5, 2024", "image_url": "https://monitor.al/wp-content/uploads/2024/09/313198330.jpg", "depth": 2, "download_timeout": 180.0, "download_slot": "monitor.al", "download_latency": 4.020364046096802, "article_body": "Të dhënat nënvizojnë se si kërkesa për punëtorë po ngadalësohet, ndërsa Rezerva Federale planifikon lëvizjen e ardhshme për normat e interesit këtë muaj\nNumri i vendeve të reja të punës në SHBA ranë në nivelin më të ulët, në më shumë se tre vjet, për muajin korrik, duke e mbajtur Rezervën Federale në rrugën e duhur për të ulur normat e interesit këtë muaj.\nNë korrik kishte 7.7 milionë vende të lira pune, sipas Anketës së Hapjeve të Vendeve të Punës të departamentit të punës.\nKjo ishte në rënie nga 7.9 milionë në qershor, dhe totali më i ulët, që nga janari 2021.\nSipas një sondazhi të Reuters, ekonomistët, të cilët i konsiderojnë hapjet e vendeve të reja të punës si një tregues për kërkesën për fuqi punëtore, orisnin 8.1 milionë vende.\nHapjet e vendeve të punës kanë prirje rënëse nga kulmi i tyre në 2022, pasi tregu i punës është ngadalësuar, duke rënë 13 % gjatë vitit të kaluar.\nPushimet nga puna gjithashtu u rritën pak në 1.8 milionë, niveli më i lartë që nga marsi 2023, duke treguar më tej se kërkesa për punëtorë po ngadalësohet.\nShifrat vijnë pasi raporti i listës së pagave më i dobët se sa pritej muajin e kaluar dhe rishikimet vjetore të raporteve të mëparshme, treguan se rritja e vendeve të punës ishte ngadalësuar.\nInvestitorët po presin me padurim të dhënat e listëpagesave jo fermere të gushtit, të cilat do të publikohen të premten.\nParashikimet sugjerojnë se fitimet e vendeve të punës do të rriten nga 114,000 në 160,000.\nRendimentet e obligacioneve të qeverisë amerikane ranë ndjeshëm, në përgjigje të të dhënave të tregut të punës të së mërkurës.\nYield-i i bonove të thesarit dyvjeçare, i cili është shumë i ndjeshëm ndaj ndryshimeve në pritshmëritë e politikës monetare, ra me 0.1 pikë përqindje në 3.79 % pas publikimit të të dhënave. Yield-i i bonove 10-vjeçare ra me 0.06 pikë përqindje në 3.79 %.\nRënia e numrit të vendeve të reja të punës rrit gjithashtu pritshmëritë, që Fed do të ulë normat e interesit nga niveli i tyre aktual 23-vjeçar prej 5.3 % këtë muaj.\nZyrtarët kanë thënë se nuk kanë nevojë të shohin dobësi shtesë në të gjithë tregun e punës, për të pasur besimin se inflacioni, i cili u rrit në nivelin më të lartë në rreth katër dekada pas pandemisë, po vihet nën kontroll.\nZyrtarët e Fed e kanë kthyer fokusin e tyre në ruajtjen e një tregu të shëndetshëm pune.\nFrika është se ngadalësimi do të shndërrohet në një recesion, që vë në rrezik miliona vende pune të amerikanëve.\nDeri më tani, zyrtarët pohojnë se ekziston një rrugë për të ulur inflacionin në objektivin prej 2 % pa dëmtuar tregun e punës, por ekonomistët paralajmërojnë se kjo do të varet nga vendosja e kohës së duhur nga Fed si dhe sa shpejt do të ulen normat e interesit. / FT\n \n \n \n \n \n \n \n \n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Kryeministri i MB në Bruksel në një përpjekje të re për të rivendosur marrëdhëniet me BE-në", "article_link": "https://monitor.al/kryeministri-i-mb-ne-bruksel-ne-nje-perpjekje-te-re-per-te-rivendosur-marredheniet-me-be-ne/", "article_description": "Kryeministri i Mbretërisë së Bashkuar Keir Starmer mbërriti në Bruksel të mërkurën, në vizitën e ...", "time_of_post": "Oct 2, 2024", "image_url": "https://monitor.al/wp-content/uploads/2024/10/mb-eu-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.9076008796691895, "article_body": "Starmer po mban takimin e tij të parë zyrtar me presidenten e Komisionit Europian Ursula von der Leyen, që kur partia e tij Laburiste rrëzoi konservatorët nga pushteti në zgjedhjet e përgjithshme në korrik.\nËshtë një shenjë e mëtejshme e vullnetit të mirë britanik ndaj fqinjëve europianë, pas largimit ‘të egër’ të Mbretërisë së Bashkuar në vitin 2020 nga blloku, nën programin Brexit të Boris Johnson.\nPor Starmer është gjithashtu nën presion për të qenë më i qartë se çfarë saktësisht dëshiron për Britaninë nga BE – dhe çfarë është i gatshëm të japë në këmbim.\nDowning Street tha se kryeministri do të përdorte takimin për të diskutuar “ambiciet e tij për muajt e ardhshëm” me shefen e komisionit dhe udhëheqës të tjerë të BE.\nPërpara vizitës, kryeministri britanik tha se ishte “shumë i vendosur për të lënë pas nesh vitet e Brexit-it dhe për të krijuar një marrëdhënie më pragmatike dhe më të pjekur” me BE-në.\nPërpara se të nisej për në Bruksel, Starmer ka zhvilluar tashmë takime dypalëshe me presidentin francez Emmanuel Macron, kancelarin gjerman Olaf Scholz dhe kryeministren italiane Giorgia Meloni — një afat kohor që ka ngritur disa vetulla.\n“Duke pasur parasysh njoftimin publik të Londrës, për një fillim të ri në marrëdhëniet tona, është me të vërtetë e jashtëzakonshme që një vizitë në Bruksel nuk është bërë ende,” komentoi David McAllister, kryetar gjerman i komitetit të punëve të jashtme të Parlamentit Europian.\nThënë kështu, siç pranoi McAllister, Starmer filloi rindërtimin e marrëdhënieve me Brukselin në korrik, kur priti dhjetëra drejtues në takimin e Komunitetit Politik Europian.\nStarmer u takua gjithashtu me von der Leyen gjatë Asamblesë së Përgjithshme të OKB-së muajin e kaluar.\nStarmer, i cili votoi në referendumin e 2016-ës për të mbetur në BE, ka këmbëngulur se rivendosja e tij si kryeministër, nuk do të nënkuptojë ndryshimin e Brexit, i cili mbetet një subjekt politikisht toksik në MB.\nNë vend të kësaj, laburistët duan përmirësime në Marrëveshjen ekzistuese të Tregtisë dhe Bashkëpunimit midis Mbretërisë së Bashkuar dhe BE-së, që pritet të rinovohet në vitin 2026.\nKëto përfshijnë negocimin e një pakti të ri sigurie me bllokun 27-anëtarësh, një marrëveshje për të lehtësuar kontrollet kufitare mbi prodhimet bujqësore dhe njohjen reciproke të kualifikimeve profesionale.\nPor Starmer ka paraqitur pak detaje, duke vendosur gjithashtu vija të kuqe për çdo negociatë, duke u zotuar se nuk ka kthim në tregun e vetëm europian ose bashkimin doganor, ose ndonjë kthim në lirinë e lëvizjes.\n“Starmer duhet të paraqesë planin,” tha Mujtaba Rahman, drejtor menaxhues për Europën në firmën e konsulencës Eurasia Group.\nStarmer ka folur gjithashtu mbi propozimin e madh të BE-së, një skemë lëvizshmërie e të rinjve për 18-30-vjeçarët.\nBrexit i dha fund lëvizjes së lirë të qytetarëve të BE-së për të jetuar dhe punuar në Britani, dhe anasjelltas.\nBE-ja dëshiron që të rinjtë nga vendet e saj anëtare, të mund të lëvizin lirshëm në MB.\nPor Starmer e ka hedhur poshtë idenë për shkak të frikës se duket shumë si liria e lëvizjes. Ministria e Brendshme është rezistente ndaj çdo gjëje që rrit nivelet e emigracionit të ligjshëm.\nAmbasadori i BE-së në MB, Pedro Serrano, hodhi poshtë nocionin se propozimi ishte një pengesë javën e kaluar.\nKomisioni Europian e ka quajtur takimin “thjesht fillimi i një bisede”. / France24\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "SHBA propozon ndalimin e makinave smart me teknologji kineze dhe ruse", "article_link": "https://monitor.al/shba-propozon-ndalimin-e-makinave-smart-me-teknologji-kineze-dhe-ruse/", "article_description": "Departamenti Amerikan i Tregtisë do të propozojë një ndalim të shitjes ose importit të automjeteve inteligjente, që përdorin teknologji specifike kineze ose ruse për shkak të sh...", "time_of_post": "Sep 23, 2024", "image_url": "https://monitor.al/wp-content/uploads/2024/09/AA1qYjbI-690x460.jpeg", "depth": 2, "download_timeout": 180.0, "download_slot": "monitor.al", "download_latency": 3.0833466053009033, "article_body": "Departamenti Amerikan i Tregtisë do të propozojë një ndalim të shitjes ose importit të automjeteve inteligjente, që përdorin teknologji specifike kineze ose ruse për shkak të shqetësimeve të sigurisë kombëtare, sipas zyrtarëve amerikanë.\nNjë hetim i qeverisë amerikane, që filloi në shkurt zbuloi një sërë rreziqesh të sigurisë kombëtare nga softueri dhe hardueri i integruar nga Kina dhe Rusia në automjetet amerikane, duke përfshirë mundësinë e sabotimit në distancë duke hakeruar dhe mbledhjen e të dhënave personale për shoferët, tha Sekretarja e Tregtisë Gina Raimondo.\nRregulli nuk do të zbatohet për makinat në përdorim në SHBA që kanë tashmë të instaluar softuer kinez. Ndalimi i softuerit do të hyjë në fuqi për automjetet për “vitin model” 2027 dhe ndalimi i harduerit për “vitin model” 2030, sipas Departamentit të Tregtisë.\nVeprimi rregullator i propozuar është pjesë e një lufte shumë më të gjerë midis Shteteve të Bashkuara dhe Kinës, dy ekonomitë më të mëdha në botë, për të siguruar zinxhirët e furnizimit të teknologjisë kryesore informatike të së ardhmes, nga gjysmëpërçuesit tek softueri i IA.\nKina, në veçanti, ka investuar shumë në tregun e makinave, dhe ndërhyrjet e bëra nga prodhuesit kinezë në Europë kanë shqetësuar zyrtarët amerikanë.\nRregulli i propozuar i Departamentit të Tregtisë është mbi “automjetet e lidhura”, një term i gjerë për pothuajse çdo makinë, autobus ose kamion modern që përdor lidhjet e rrjetit për asistencë në rrugë, komunikime satelitore ose një sërë veçorish të tjera. Ai mbulon harduerin dhe softuerin që ndërveprojnë me teknologjinë kryesore, që lejon një automjet të komunikojë me botën e jashtme, si Bluetooth, WiFi dhe teknologjinë celulare.\nZyrtarët amerikanë janë të shqetësuar se stacionet e karikimit elektrik dhe infrastruktura tjetër e pajisur me harduer ose softuer të caktuar mund të shfrytëzohen nga hakerat që kanë lidhje me Kinën, Rusinë ose fuqi të tjera të huaja.\nNë qershor, departamenti ndaloi shitjen dhe ofrimin e produkteve dhe shërbimeve të caktuara të bëra nga firma ruse e sigurisë kibernetike Kaspersky Lab, programi antivirus i së cilës përdoret nga qindra miliona njerëz në mbarë botën. / CNN\n \n \n \n \n \n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Franca do të taksojë familjet më të pasura dhe kompanitë e mëdha", "article_link": "https://monitor.al/franca-do-te-taksoje-familjet-me-te-pasura-dhe-kompanite-e-medha/", "article_description": "Ministri francez i buxhetit, Laurent Saint-Martin tha se taksat e përkohshme, për të ndihmuar në ...", "time_of_post": "Oct 3, 2024", "image_url": "https://monitor.al/wp-content/uploads/2024/10/laurent-saint-martin-france-690x459.jpg", "depth": 2, "download_timeout": 180.0, "download_slot": "monitor.al", "download_latency": 2.9794857501983643, "article_body": "Ministri francez i buxhetit, Laurent Saint-Martin tha se taksat e përkohshme, për të ndihmuar në frenimin e financave publike të vendit, do të godasin vetëm familjet më të pasura dhe kompanitë më të mëdha.\nQeveria franceze njoftoi planet prej rreth 60 miliardë eurosh në shkurtimet e shpenzimeve dhe rritjen e taksave vitin e ardhshëm, në një përpjekje për të rimëkëmbur deficitin buxhetor në rritje dhe për të forcuar besimin e investitorëve në vend.\nRreth 20 miliardë euro do të gjenerohen nga rritja e të ardhurave të qeverisë, duke përfshirë rritjen e taksave për individët e pasur dhe kompanitë e mëdha. Presidenti Emmanuel Macron miratoi qasjen, për sa kohë që rritjet janë të përkohshme dhe të synuara.\n“Po flasim për 0.3% të familjeve, më të pasurit e më të pasurve – familjet pa fëmijë që kanë të ardhura rreth 500,000 euro në vit”, tha Saint-Martin. “Nuk do të ketë rritje të përgjithshme të tatimit mbi të ardhurat.”\n“Përderisa është për një vit, për aq kohë sa është e jashtëzakonshme dhe e paraqitur si e tillë, po, mendoj se do të preken një sasi biznesesh, të cilat gjithashtu kanë interes që vendi ynë të forcojë dhe pastrojë financat publike.\nKryeministri Michel Barnier tha këtë javë se do të reduktonte deficitin buxhetor në 5% deri në fund të 2025, por se do t’i duhej të shtynte datën e synuar për arritjen e objektivit të përbashkët të deficitit prej 3% të Eurozonës, deri në vitin 2029 nga viti 2027. Deficiti buxhetor i Francës pritet të arrijë në 6.1% të PBB-së këtë vit./ Bloomberg, Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "SHBA", "article_title": "Aksionet globale rriten pas uljes së madhe të normave nga Fed", "article_link": "https://monitor.al/aksionet-globale-rriten-pas-uljes-se-madhe-te-normave-nga-fed/", "article_description": "Investitorët parashikojnë se ulja me gjysmë pikë përqindjeje do të mbështesë rritjen ekonomike të SHBA-së Aksionet globale u rritën, ndërsa investitorët parashikojnë se ulja me ...", "time_of_post": "Sep 19, 2024", "image_url": "https://monitor.al/wp-content/uploads/2024/09/tregjet-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.24428391456604, "article_body": "Aksionet globale u rritën, ndërsa investitorët parashikojnë se ulja me gjysmë pike e Rezervës Federale, do të ndihmonte në ofrimin e një rënië ekonomike më të butë për SHBA.\nNë Europë, indeksi Stoxx Europe 600 u rrit 1 %, ndërsa Cac 40 në Paris u rrit me 1.3 % dhe FTSE 100 0.8 %.\nKontratat e së ardhmes treguan se aksionet amerikane do të rimëkëmbeshin të enjten, pas rënies në seancën e mëparshme pas vendimit të Fed. Kontratat, që ndjekin S&P 500, u rritën 1.3 % dhe ato që ndjekin Nasdaq 100 të teknologjisë së rëndë, u rritën 1.7 %.\nAksionet japoneze u rritën gjithashtu, me Topix-in me 2 % rritje, i kryesuar nga aksionet e teknologjisë dhe eksportuesit.\nPërpara uljes së të mërkurës, normat e SHBA-së kishin qenë në nivelin më të lartë, që nga viti 2001, pjesë e përpjekjes së Fed për të ulur inflacionin nga rritja më e madhe në një gjeneratë.\nPor, me inflacionin e çmimeve të konsumit tani në 2.5 %, afër objektivit prej 2 % të Fed, banka qendrore ka sinjalizuar më shumë reduktime në të ardhmen.\nYield-et e obligacioneve dyvjeçare të qeverisë gjermane, të ndjeshme ndaj normave të interesit – pikë referimi e Eurozonës – ranë me 0.03 pikë përqindjeje në 2.24 %, ndërsa yield-et e obligacioneve dyvjeçare në Mbretërinë e Bashkuar ranë 0.02 pikë përqindjeje, në 3.89 %.\nSterlina arriti nivelin më të lartë kundrejt dollarit, që nga marsi 2022, si pasojë e vendimit të Fed, përpara se të ulej më vonë. Investitorët presin që Banka e Anglisë, e cila uli normat muajin e kaluar, të mbajë në pritje kostot e huamarrjes në Mbretërinë e Bashkuar në takimin e sotëm.\nJeni u forcua në 142.5 ¥ kundrejt dollarit të enjten, pasi ra në 144 ¥ në fillim të ditës. Tregtarët presin, që Banka e Japonisë të mbajë normat e qëndrueshme, në takimin për politikën monetarë që përfundon të premten.\nDollari australian, rupia indoneziane dhe renminbi kinez u forcuan gjithashtu kundrejt monedhës së gjelbër, por indeksi i dollarit, i cili gjurmon monedhën amerikane kundrejt një shporte homologësh, ishte i qëndrueshëm.\nEkonomistët pohojnë se nga normat më të ulëta të interesit në SHBA, mund të përfitojnë tregjet në zhvillim, duke ulur koston e financimit në dollarë dhe kostot e tjera të huamarrjes.\nNormat më të ulëta të obligacioneve amerikane, gjithashtu shpesh mund t’i bëjnë aktivet nga vendet e tjera më tërheqëse.\n“Duke ulur normat reale dhe kthimet reale të obligacioneve në dollarë amerikanë, vendet në zhvillim do të performojnë më mirë,” tha Trinh Nguyen, ekonomist i lartë aziatik në Natixis. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Panik në Turqi pasi turistët braktisin vendin për në Greqi duke lënë hotelet bosh", "article_link": "https://monitor.al/panik-ne-turqi-pasi-turistet-braktisin-vendin-per-ne-greqi-duke-lene-hotelet-bosh/", "article_description": "Pushuesit që kërkojnë një destinacione të lira kanë braktisur Turqinë për Greqinë pasi kostot po ...", "time_of_post": "Oct 7, 2024", "image_url": "https://monitor.al/wp-content/uploads/2024/10/Pushues-640x480.jpg", "depth": 2, "download_timeout": 180.0, "download_slot": "monitor.al", "download_latency": 0.1481022834777832, "article_body": "Pushuesit që kërkojnë një destinacione të lira kanë braktisur Turqinë për Greqinë pasi kostot po i detyrojnë ata të “kërkojnë çmime më të lira ” diku tjetër, shkruan Express.co.uk.\nPër shumë vite, Turqia ka qenë e njohur si një destinacion udhëtimi e lirë, duke ofruar strehim, ushqim dhe atraksione më të përballueshme se shumë vende të tjera europiane.\n Megjithatë, vendi tani po përjeton një rënie të madhe të turizmit për shkak të rritjes së kostove dhe hotelet po mbesin bosh, pasi turistët po shkojnë në Greqi.\nNjë ekspert udhëtimesh ka zbuluar për Express.co.uk se si rezultat i problemeve të sektorit të turizmit të Turqisë, nuk është për t’u habitur që të huajt, që janë të vetëdijshëm për paratë e shpenzuara, po përpiqen të justifikojnë kostot e rritura dhe po “kërkojnë oferta më të mira.\nNjë tjetër ka paralajmëruar se Turqia do të kalojë kohë të vështira vitet e ardhshme nëse nuk rikthen reputacionin e saj si një destinacion “buxhetor”.\nPërveç që turistët e huaj janë larguar si rrjedhojë e rritjes së çmimeve, edhe pushuesit turq i kanë kthyer shpinën qëndrimeve.\nMë 1 prill, Greqia filloi të japë viza për vizitorët turq duke i lejuar ata të vizitojnë 10 ishuj grekë me një vizë ekspres deri në shtatë ditë.\nGjatë 10 ditëve të para të prillit, ishujt e Lesvos, Kios, Samos, Kos dhe Rodos së bashku mirëpritën 20,690 turistë turq, shumë prej të cilëve në vitet e mëparshme ka të ngjarë të kishin pushuar në vendin e tyre.\nNdërkohë, shumë dhoma hotelesh në resortet turke mbetën bosh.\nHamit Kuk, këshilltar për Shoqatën e Agjencive Turke të Udhëtimit, tha më parë për Express.co.uk në gusht se disa nga hotelet më të lira në pikat e festave ishin vetëm gjysmë të mbushura, pavarësisht se ishte sezoni i pikut.\n“Norma mesatare e zënies së dhomave në hotelet në Bodrum, Marmaris, Fethiye dhe Antalia është aktualisht rreth 80 për qind,” zbuloi Kuk. “Nuk ka hotele apo vendpushime bosh siç kanë sugjeruar [disa raporte, por] normat e zënies së dhomave ishin 100 për qind në vitet e mëparshme.”\nAi shtoi: “[Unë pres që] hotelet me dy dhe tre yje të mbyllen në tetor, hotelet me katër yje të mbyllen në mes të tetorit dhe hotelet me pesë yje të qëndrojnë të hapura deri në fund të tetorit.”\nMustafa Demir, Kryetari i Bordit Rajonal të Përfaqësimit TÜRSAB tha më parë për\n: “Meqenëse kostot si energjia elektrike, personeli dhe qiratë e hoteleve janë fikse, ndërsa kostot e tjera të ushqimit, pijeve dhe pastrimit janë të ndryshueshme, kolegët tanë hotelierë bënë llogaritjet e tyre. Ata kanë bërë zbritje që të paktën dhomat të mos mbeten bosh, të paguajnë stafin dhe të mos i pushojnë nga puna.”\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Sterlina bie pasi guvernatori i Bankës së Anglisë sugjeron ulje më agresive të normave", "article_link": "https://monitor.al/sterlina-bie-pasi-guvernatori-i-bankes-se-anglise-sugjeron-ulje-me-agresive-te-normave/", "article_description": "Paundi britanik ra me më shumë se 1% kundrejt euros dhe dollarit amerikan, pas një raporti se guv...", "time_of_post": "Oct 3, 2024", "image_url": "https://monitor.al/wp-content/uploads/2024/10/boe-690x460.jpeg", "depth": 2, "download_timeout": 180.0, "download_slot": "monitor.al", "download_latency": 3.2586286067962646, "article_body": "Paundi britanik ra me më shumë se 1% kundrejt euros dhe dollarit amerikan, pas një raporti se guvernatori i Bankës së Anglisë (BOE), Andrew Bailey sugjeroi se të dhëna më pozitive të inflacionit mund ta çojnë bankën qendrore drejt një qasjeje më agresive ndaj uljes së normave të interesit.\nSterlina u ul me 1,17% në 1,3109 dollarë, duke arritur nivelin më të ulët brenda ditës, që nga 12 shtatori. Monedha britanike u rrit pas takimit të BOE në shtator, pasi politikëbërësit britanikë patën një ton më të ashpër se ata në Rezervën Federale të SHBA.\nBailey tha se BOE mund të bëhet “pak më aktive” në qasjen e saj ndaj uljes së normave nëse zhvillimet e inflacionit vazhdonin të ishin të mira.\nNdërkohë paundi ra me 1.15%. ndaj euros, duke u tregtuar në nivelin më të ulët, që nga 20 shtatori.\nKjo erdhi pavarësisht se disa analistë rritën perspektivat e tyre për ritmin e uljes së normës së Bankës Qendrore Europiane këtë vit, pasi normat e inflacionit në Eurozonë dhe Gjermani ranë nën 2% këtë javë.\nBank of America Global Research dhe Moody’s Analytics ishin ndër ekipet, që thanë se tani prisnin një ulje të normës bazë prej 25 pikësh nga BQE në takimin e saj të ardhshëm në tetor, së bashku me një shkurtim vijues në mbledhjen e ardhshme dhe përfundimtare të vitit në dhjetor.\nBanka e Anglisë mbajti të pandryshuar normën bazë në shtator, pasi e uli atë me 25 pikë bazë në gusht në 5%. Gjatë takimit të shtatorit, institucioni shprehu shqetësime për inflacionin e shërbimeve dhe tregun e punës, pavarësisht se inflacioni total qëndron pranë objektivit prej 2%.\nBE-ja dhe Britania e Madhe janë zotuar të mbajnë të parin në një seri samitesh vjetore vitin e ardhshëm, pas një takimi në Bruksel midis dy palëve për të nisur një “rivendosje” të marrëdhënieve pas Brexit.\nPas takimit me presidenten e Komisionit Europian, Ursula von der Leyen, kryeministri i Mbretërisë së Bashkuar Sir Keir Starmer tha se ata “kemi rënë dakord, që ne mund të bëjmë më shumë së bashku në disa fusha kyçe, veçanërisht në promovimin e rritjes dhe prosperitetit”.\nAta gjithashtu do të “punonin së bashku në sfidat e përbashkëta si ndryshimi i klimës, siguria e energjisë dhe emigracioni i paligjshëm dhe forcimi i sigurisë dhe stabilitetit tonë të përbashkët”.\nTë dy palët do të mbajnë samite të rregullta në nivel udhëheqës nga viti 2025, me Starmer që premton përparim në bisedimet “të fokusuar në atë që mund të bëjmë, jo në atë që nuk mund të bëjmë”. / FT, CNBC\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Bashkimi Europian voton për vendosjen e tarifave për automjetet elektrike kineze", "article_link": "https://monitor.al/bashkimi-europian-voton-per-vendosjen-e-tarifave-per-automjetet-elektrike-kineze/", "article_description": "Vendet e Bashkimit Europian nuk arritën të bien dakord, nëse do të godasin automjetet elektrike t...", "time_of_post": "Oct 4, 2024", "image_url": "https://monitor.al/wp-content/uploads/2024/10/kine-ev-eu-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.559269428253174, "article_body": "Vendet e Bashkimit Europian nuk arritën të bien dakord, nëse do të godasin automjetet elektrike të prodhuara në Kinë (EV) me tarifa më të larta, gjatë një votimi të vëzhguar nga afër që përfundoi me shumë abstenime, duke e detyruar Komisionin Europian të kapërcejë ngërçin politik dhe të shtyjë propozimin e tij në vijën e mbarimit.\nRezultati i votimit nuk ishte i disponueshëm publikisht, megjithëse disa diplomatë thanë se si u pozicionua secili shtet anëtar:\n10 shtete ishin pro: Bullgaria, Danimarka, Estonia, Franca, Irlanda, Italia, Lituania, Letonia, Holanda dhe Polonia. (45.99% e popullsisë së BE-së)\n12 shtete abstenuan: Belgjika, Republika Çeke, Greqia, Spanja, Kroacia, Qiproja, Luksemburgu, Austria, Portugalia, Rumania, Suedia dhe Finlanda. (31.36%)\nPesë shtete ishin kundër: Gjermania, Hungaria, Malta, Sllovenia dhe Sllovakia. (22.65%)\nNumri i lartë i abstenimeve pasqyron shqetësimet e kahershme për mënyrën se si Europa duhet t’i rezistojë Kinës. Edhe pse konsensusi politik thotë se praktikat e padrejta tregtare të Pekinit meritojnë një përgjigje të fortë dhe të bashkuar, kërcënimet e hakmarrjes tregtare duket se kanë zbehur vendosmërinë e shumë kryeqyteteve.\nI takonte Komisionit, i cili ka kompetenca ekskluzive, për të vendosur politikën tregtare të bllokut, për të thyer bllokimin dhe për të siguruar përmbushjen e detyrave.\nDuke pasur parasysh shqetësimet serioze të Komisionit për përdorimin e gjerë të subvencioneve nga Kina, për të promovuar prodhuesit vendas dhe për t’i lejuar ata të shesin automjetet e tyre elektrike me një çmim artificialisht të ulët në tregjet globale, përfundimi nuk është aspak befasues.\nEkzekutivi kishte paralajmëruar më parë se, pa ndërmarrë veprime të forta, prodhuesit e makinave të BE-së do të pësonin humbje të paqëndrueshme, ndoshta të parikuperueshme dhe do të shtyheshin nga tregu fitimprurës i lëvizshmërisë neto zero, me pasoja të dhimbshme për 2.5 milionë vende pune direkte dhe 10.3 milionë indirekte në të gjithë bllokun. Industria e bllokut është tashmë në trazira për shkak të çmimeve të larta të energjisë, kërkesës së ngadaltë të konsumatorëve dhe konkurrencës së ashpër globale.\nTarifat shtesë janë krijuar për të kompensuar efektet e dëmshme të subvencioneve dhe për të mbyllur hendekun e çmimeve midis firmave kineze dhe atyre të BE-së. Ato ndryshojnë sipas markës dhe nivelit të bashkëpunimit të tyre me hetimin e Komisionit:\nTesla: 7.8%\n BYD: 17%\n Geely: 18.8%\n SAIC: 35.3%\n Prodhuesit e tjerë të EV në Kinë që bashkëpunuan në hetim, por nuk janë marrë në mostër individualisht: 20.7%\n Prodhuesit e tjerë të EV në Kinë që nuk bashkëpunuan: 35.3%\n Detyrat do të hyjnë në fuqi në fillim të nëntorit dhe do të zgjasin për të paktën pesë vjet.\nTarifat do të zbatohen mbi normën ekzistuese prej 10%. Kjo do të thotë se, në praktikë, disa prodhues kinezë të makinave së shpejti do të përballen me tarifa mbi 45%, kur të përpiqen të sjellin mallrat e tyre në tregun e BE-së.\nRezoluta e së premtes me siguri do të nxisë zemërimin e Pekinit.\nQë në fillim, Kina e ka denoncuar hetimin e Komisionit si një “akt proteksionist të zhveshur”, ka mohuar vazhdimisht ekzistencën e subvencioneve, i ka quajtur gjetjet “të ndërtuara artificialisht dhe të ekzagjeruara” dhe ka kërcënuar me masa hakmarrëse kundër industrive të qumështit, alkolit dhe mishit të derrit të BE-së, duke nxitur shqetësim në disa kryeqytete.\nParalelisht, zyrtarët kinezë janë angazhuar në bisedime intensive me homologët e tyre të BE-së, për të siguruar një zgjidhje politike që mund të shmangë detyrimet shtesë. Një opsion i mundshëm është që prodhuesit të angazhohen për vendosjen e çmimeve minimale për automjetet e tyre elektrike.\nPavarësisht rezolutës së së premtes, negociatat BE-Kinë janë caktuar të vazhdojnë deri më 30 tetor, afati ligjor i vendosur nga hetimi i Komisionit.\nBisedimet janë gjithashtu një prioritet kryesor për Gjermaninë, e cila ka frikë se mosmarrëveshja e Pekinit mund të shkaktojë dhimbje të mëtejshme në ekonominë e saj të plogësht. Kompanitë gjermane i kaluan dy dekadat e fundit duke zgjeruar lidhjet e tyre të biznesit me Kinën, si një mënyrë për të shitur eksportet e tyre tek klasa e saj e mesme gjithnjë e më e pasur. Çdo hakmarrje mund të godasë rëndë këto lidhje të zhvilluara mirë.\nFakti që tarifat përfundimisht do të vazhdojnë, nxjerr në pah ndikimin në rënie të Berlinit në Bruksel, ku luftimet e brendshme brenda koalicionit trepartiak të Scholz shpesh kanë shkaktuar zhgënjim dhe zemërim tek diplomatët.\nNë të kundërt, miratimi i detyrave shërben si një miratim i politikës së Kinës të Ursula von der Leyen. Shefja e Komisionit ka fituar lëvdata për strategjinë e saj të qartë dhe të vërtetë për t’u marrë me Pekinin, duke mbyllur kapitullin e vetëkënaqësisë politike, që tani fajësohet për vartësitë e shumta kritike që blloku ndërtoi me Kinën.\nMosmarrëveshja rreth automjeteve elektrike kineze shënoi një moment të rrallë ku presidentja, mbrojti një pozicion të kundërshtuar ashpër nga vendi i saj.\nVon der Leyen është e pozicionuar mirë për të vazhduar politikën e saj gjatë mandatit të dytë. / Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "A mund të rigjallërohet ekonomina e plogët e Europës?", "article_link": "https://monitor.al/a-mund-te-rigjallerohet-ekonomina-e-ploget-e-europes-3/", "article_description": "Mario Draghi, kryeteknokrati jozyrtar i kontinentit, ka një plan, shkruan The Economist   Eu...", "time_of_post": "Oct 4, 2024", "image_url": "https://monitor.al/wp-content/uploads/2024/09/Bashkimi-Europian-ekonomi-1150-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.5552821159362793, "article_body": " \nEuropa, më në fund, e ka kuptuar se ka një problem me rritjen ekonomike. A mund të gjejë një zgjidhje?\nNjë raport i publikuar së fundmi nga Mario Draghi, ish-president i Bankës Qendrore Europiane dhe ish-kryeministër i Italisë, përpiqet t’i japë një zgjidhje problemit të rënies ekonomike europiane. Në raportin mbi 400 faqe, zoti Draghi përshkruan një plan për të rimëkëmbur ekonominë e Europës.\nUrsula von der Leyen, kryetarja e rizgjedhur së fundmi e Komisionit Europian, zakonisht dëgjon këshillën e tij. Madje edhe Elon Musk, pronari i kompanive Tesla dhe X, i cili e ka kundërshtuar shpesh BE-në, e lavdëroi “kritikën” e Draghi-t.\nKy raport pason një tjetër të publikuar në prill, nga Enrico Letta, një tjetër ish-kryeministër italian, i cili shqyrtoi tregun e përbashkët. Të dy raportet përqendrohen në mënyrën se si mund ta bëjnë Europën më konkurruese.\nAutorët duan të nxisin risinë, të heqin fondet për sipërmarrjet më të rrezikshme dhe të bashkojnë tregjet e përçara. Me pak fjalë, ata duan ta bëjnë Europën më europiane, gjë është e dëshirueshme, të paktën në këto fusha.\nPyetjet kryesore janë: A do të jenë të gatshme shtetet europiane të integrohen në sektorë të ndjeshëm si mbrojtja? A do të jenë në gjendje të kapërcejnë dallimet e vogla? Dhe a do të jenë të gatshme të shpenzojnë sipas kërkesës?\nEdhe pse Europa ka qenë prej kohësh më e varfër se Amerika, qytetarët europianë nuk e vrisnin shumë mendjen për këtë. Amerikanët vriteshin me armë, ndërsa ata shijonin ‘coq au vin’ në Europën e begatë.\nPor siç shprehet zoti Draghi në raport, bota përreth Europës ka ndryshuar, dhe mungesa e rritjes ekonomike dhe risisë, mund të bëhet një kërcënim për standardin e lartë të jetesës që gëzon kontinenti. “BE-ja ka arritur në një pikë ku, po të mos merren masa, do të jetë e detyruar të cenojë mirëqenien, mjedisin ose lirinë e saj”, shkruan ai.\nNë botë po ndodhin shumë zhvillime që i mbështesin pretendimet e zotit Draghi, duke përfshirë këtu faktin se pjesa tjetër e botës, nuk po luan më sipas rregullave të BE-së. Duke marrë shkas nga Amerika dhe Kina, vendet po përdorin politika proteksioniste duke u përpjekur t’u japin përparësi kompanive të tyre. Europa ka frikë se do të humbasë ekonomikisht nëse kompanitë e saj nuk mund të konkurrojnë.\nAjo gjithashtu rrezikon të bëhet e varur nga zinxhirët e huaj të furnizimit që Kina dëshiron të mbizotërojë, ose të dëmtohet nga një administratë e ardhshme amerikane që ndoshta në një kohë krize, mund të kufizojë qasjen në teknologjinë e përparuar.\n \n \nPër më tepër, rënia ekonomike e Europës po bëhet më e dhimbshme. Në vitin 1995, produktiviteti europian ishte sa 95% e atij të Amerikës. Sot është më pak se 80%, një hendek mjaftueshëm i madh që pushuesit ta vënë re.\nNë fushën e teknologjisë, siç është Inteligjenca Artificiale, Europa duket se do të mbetet edhe më mbrapa. Dhe ndërsa kjo teknologji po përhapet në gjithnjë e më shumë sektorë (si makinat me drejtim automatik), potenciali i Europës për risi do të bjerë më tej. Energjia e shtrenjtë do ta bëjë edhe më të vështirë joshjen e kompanive më të përparuara në të ardhmen.\nPër më tepër, po bëhet gjithnjë e më e vështirë shfrytëzimi i tregut të përbashkët në interes të Europës, ndërkohë që shtetet e tjera të botës po zhvillohen me ritme më të shpejta. “Në vitet 1980, kur po merrte formë tregu i përbashkët europian, ekonomia e Italisë ishte e madhe sa ekonomitë e Kinës dhe Indisë të marra së bashku”, vëren Letta.\nAsokohe, nuk kishte ndonjë rëndësi nëse industri si mbrojtja, energjia, financat dhe telekomunikacioni, ishin çështje kombëtare. Kjo nuk është më e vërtetë.\n \nZoti Draghi është përqendruar mbi të gjitha në nxitjen e risisë, duke argumentuar se ajo duhet të bëhet “një mjet thelbësor”. Ai këshillon që shtetet europiane të bashkojnë vendimmarrjen dhe financimin në sektorin e kërkimit, ndërkohë që të bien dakord edhe për shpenzimet.\nAi gjithashtu mbështet krijimin e Agjencive Europiane të Projekteve të Kërkimit të Përparuar (ARPA), të ngjashme me agjencinë e famshme amerikane me të njëjtin emër, e cila luajti rol të rëndësishëm në krijimin e teknologjive si GPS dhe interneti. Draghi gjithashtu këshillon që të shpenzohet më shumë në “institucione kërkimore udhëheqëse në botë”, përmes një procesi konkurrues.\nMë pas, ai ka trajtuar në raport mbështetjen për ata që ndërmarrin rrezik. Financimi bankar është lehtësisht i disponueshëm për firmat e mirënjohura që kanë asete si kolateral dhe të ardhura të mjaftueshme për të shlyer borxhet.\nPor sistemi është më pak i përshtatshëm për firmat më të reja që nuk kanë asnjë nga këto përparësi dhe perspektiva e të cilave është e pasigurt. Sidoqoftë, në Europë, plot tre të katërtat e huamarrjes së korporatave, vijnë nga bankat, krahasuar me vetëm një të katërtën në Amerikë.\nPrandaj tregjet më të thella dhe më likuide të kapitalit, janë thelbësore për rritjen ekonomike. Me këtë ide bien dakord shumë zyrtarë, shefa dhe drejtues në Europë. “Marrëveshja e gjelbër nuk do të funksionojë dot pa bashkimin e tregjeve të kapitalit”, thotë Christian Sewing, drejtuesi i Deutsche Bank.\n \n \nPër të krijuar një bashkim të tillë, duhet zgjidhur problemi i fragmentimit, si për shembull, fakti që ka 27 qasje të ndryshme ndaj falimentimit.\nGjithashtu duhet kaluar nga sistemet e pensioneve publike të pafinancuara, në skema të financuara më mirë dhe të mbështetura në treg. Sipas kompanisë New Financial, asetet e pensioneve arrijnë në vetëm 32% të PBB-së europiane, krahasuar me 173% në Amerikë.\n“Ne kemi nevojë për një ndryshim kulturor në mënyrën se si financojmë bizneset, duke pasur parasysh të gjitha investimet e kërkuara. Në këtë drejtim, kemi nevojë gjithashtu për ndryshime rregullatore në Europë, për të lejuar financimin e rritjes ekonomike”, argumenton Sewing. Draghi këshillon krijimin e një mbikëqyrësi europian për tregjet e kapitalit, të ngjashëm me Komisionin Amerikan të Letrave me Vlerë.\nPër sa i përket rregullores më gjerësisht, zoti Draghi është treguar i kujdesshëm që të mos sfidojë idenë themelore ekonomike se konkurrenca është shtysa më e sigurt për risi.\nPor ai vë në dukje disa ndryshime të caktuara që mund të bëhen në teknologji dhe tregje, duke argumentuar se rregullatorët duhet të kenë një staf më të mirë, më të shkathët, i cili të marrë parasysh mundësitë për risi dhe qëndrueshmërinë e zinxhirit të furnizimit.\nPër shembull, ndoshta dy prodhuesit europianë të trenave, Alstom dhe Siemens, duhej të ishin lejuar të bashkoheshin në vitin 2019, për të konkurruar më mirë kundër kompanive kineze. Draghi gjithashtu dëshiron që ndihma shtetërore europiane të jetë më pak e ndarë dhe më e përqendruar në interesat e përbashkëta kontinentale.\n \nRaporti i zotit Draghi është pritur mirë nga drejtuesit dhe analistët kryesorë në BE dhe do të mbetet popullor derisa të vijë koha për t’u zbatuar. Marrim si shembull një propozim në raport që nuk duhet të shkaktojë polemika: të pasurit e një procesi konkurrues për financimin e instituteve kërkimore.\nGjermania paraqiti një skemë të ngjashme në vitet 2000. Por pasi shumica e parave përfunduan në dy shtete gjermane të pasura në jug të vendit, programi u përshtat për të qenë i leverdishëm për çdo rajon. Agjencia amerikane ARPA lulëzoi falë mungesës së burokracisë. Por është e vështirë të përfytyrohet që qeveritë europiane do të arrinin të kapërcenin instinktet e tyre burokrate, në këto raste.\nPër të vënë në jetë shumë nga planet e zotit Draghi, si krijimi i një mbikëqyrësi të vetëm të tregjeve të kapitalit, duhet gjithashtu që të zhvendoset pushteti nga qeveritë kombëtare, të cilat duan të kenë ndikim mbi kompanitë më të rëndësishme të vendeve të tyre. “Çdo kryetar qeverie dëshiron që shefat e firmave kombëtare të energjisë, bankave apo kompanive të telekomunikacionit, të përgjigjen shpejt në rast krizash”, thotë zoti Letta.\nMë 11 shtator, banka e dytë më e madhe e Italisë, UniCredit, njoftoi se kishte marrë 9% të aksioneve në Commerzbank, bankën e dytë më të madhe gjermane, dhe se do të kërkonte të blinte edhe më shumë aksione. Mbetet për t’u parë nëse Gjermania do të lejojë një bashkim, dhe do të jetë një shembull që do të tregojë nëse do të mbizotërojnë instinktet europiane apo kombëtare.\nNë analizën e industrive, zoti Draghi ka përfytyruar tregje ndër-europiane aty ku nuk ekzistojnë ende. Për shembull, në sektorin e telekomunikacionit, ai dëshiron që të lehtësojë bashkimet e kompanive, për të rritur investimet.\nMegjithatë, Margrethe Vestager, drejtuesja në largim e Komisionit të Konkurrencës, është kundër kësaj ideje. “Telekomunikacioni është ndoshta shembulli më i keq i nevojës për bashkime”, thotë Zach Meyers nga Qendra për Reformën Europiane, një institut kërkimor. Nëse do të kishte më pak operatorë, do të rriteshin çmimet dhe do të zbehej cilësia, por nuk do të kishte më shumë investime.\nNë mënyrë të ngjashme, planet e Draghi-t për të reformuar rregullat e konkurrencës në emër të sovranitetit ose qëndrueshmërisë, mund të nxisin njerëzit e gabuar.\nAi gjithashtu nuk është ndalur shumë në pyetjen se pse disa shtete të orientuara nga tregu i lirë, si Holanda dhe vendet nordike, të cilat kanë përmasa të vogla edhe për standardet europiane, janë kthyer në qendra të teknologjisë më të fundit. Ose pse në Gjermani, pasi u liberalizuan rregullat e planifikimit, po rritet energjia e ripërtëritshme pa ndihmën europiane.\nËshtë edhe çështja e parave. Sipas vlerësimeve të Komisionit Europian, për të përmbushur planet e zotit Draghi, do të duheshin shpenzime shtesë me vlerë 750-800 miliardë euro në vit, duke e çuar pjesën e investimeve në PBB-në e kontinentit nga 22% në 27%, një rritje e jashtëzakonshme pas disa dekadash rënieje.\nPo të marrim të kaluarën si udhërrëfyes, katër të pestat e kësaj vlere duhet të vijnë nga sektori privat, gjë që nuk do të ndodhë, edhe nëse arrihet me sukses bashkimi i tregjeve të kapitalit.\nKjo do të thotë se shpenzimet e BE-së duhet të financoheshin nga borxhi, gjë që zoti Draghi thotë se do të ishte e dobishme, por nuk e kërkon menjëherë. Ai e di se udhëheqësit e vendeve të Europës Veriore kanë pak ose aspak dëshirë për një nismë tjetër borxhi të përbashkët.\n“Kurrë në të kaluarën, potenciali i vendeve tona nuk është dukur kaq i vogël dhe i pamjaftueshëm në raport me madhësinë e sfidave”, shkruan Draghi. Dhe ka të drejtë. Tani ai përballet me një punë shumë më të vështirë se analizimi i këtyre problemeve: duhet të bindë qeveritë kombëtare të heqin dorë nga një sasi pushteti.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Koha për t’u afruar", "article_link": "https://monitor.al/koha-per-tu-afruar/", "article_description": "Çfarë do të ndodhë me marrëdhënien midis Britanisë dhe BE-së? Tarifa ekonomike e Brexit tani ësht...", "time_of_post": "Oct 5, 2024", "image_url": "https://monitor.al/wp-content/uploads/2024/09/Britani-e-Madhe-Bashkimi-Europian-Brexit-1-1148-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.184978723526001, "article_body": " \nTë pakta janë temat në politikën britanike që shkaktojnë polemika si Brexit. Tema e marrëdhënieve të Britanisë me Bashkimin Europian vazhdon të jetë përçarëse dhe e mbushur me mospajtime.\nNuk është çudi që çështja pothuajse nuk u përmend fare në fushatën e fundit të zgjedhjeve të përgjithshme. Por e vërteta është se Brexit ka një rëndësi të madhe.\nPartia Laburiste fitoi pushtetin në korrik duke u zotuar se do të shëronte ekonominë e sëmurë të vendit. Dhe çdo diagnozë që nuk merr parasysh Brexit-in, është e paplotë.\nMatja e kostos së Brexit-it me shifra konkrete, është diçka e vështirë. Për më tepër, Britania u largua zyrtarisht nga BE-ja në janar 2021, në një kohë kur pandemia Covid-19 po shtrembëronte ende të dhënat ekonomike.\nMetoda më e mirë që kanë ekonomistët për matjen e dëmeve të Brexit-it, është një model “Doppelgänger”, për të përafruar Britaninë pa Brexit-in, me mesataren e vendeve të tjera të zhvilluara që kishin ecuri të ngjashme ekonomike me Britaninë, përpara vitit 2016.\nKjo matje zakonisht tregon se Brexit-i i ka kushtuar ekonomisë britanike rreth 5% të PBB-së, një shifër e ngjashme me vlerësimin prej 4% të bërë nga Zyra për Përgjegjësinë e Buxhetit, që është mbikëqyrësi fiskal i Britanisë.\nKjo shifër është paksa e fryrë. Krahasuar me vendet europiane të afërta me të, Britania ka pasur rritje të dobët ekonomike që nga viti 2016, por jo katastrofike: ajo ka pasur ecuri ekonomike më të mirë se Gjermania, por më të dobët se Franca, dhe shumë më të dobët se Holanda ose Zvicra (shih grafikun 1).\nShumë shtete të cilat para vitit 2016 kishin ecuri të ngjashme ekonomike me Britaninë, më pas ua kaluan Britanisë, për arsye të palidhura me Brexit-in: Amerika mori vrull nga zgjerimi fiskal; Kanadaja dhe Australia përjetuan një bum mallrash pas COVID-19.\nPor edhe po të marrim një vlerësim më të kujdesshëm sipas të cilit Brexit-i i ka kushtuar ekonomisë britanike rreth 2-3% të PBB-së, prapëseprapë, kjo do ta bënte vendimin për t’u larguar nga Bashkimi Europian, një nga gabimet ekonomike më trashanike në botën e pasur.\nKu është përqendruar kjo dhimbje ekonomike që ka pësuar Britania? Simptomat më të hershme u ndien në investimet e biznesit, të cilat u rrafshuan pas referendumit të Brexit në vitin 2016. Investimet filluan të rriteshin shumë vonë, në vitin 2023, dhe janë ende shumë poshtë prirjes historike.\nTregtia u godit pasi Britania u largua zyrtarisht nga BE-ja, e mbytur nga kontrollet doganore dhe pengesat rregullatore. Intensiteti i tregtisë (eksportet plus importet si pjesë e PBB-së), është më i ulët se në shtetet e tjera të pasura, kryesisht për shkak të rënies së tregtisë së mallrave (shih grafikun 2).\nNë një periudhë afatshkurtër, tregtia e dobët pengon eksportuesit dhe pakëson mundësitë për konsumatorët. Gjatë një periudhe më të gjatë kohore, cenohet produktiviteti, teksa firmat vendase izolohen nga rivalët e huaj dhe shkëputen nga tregu europian.\nPërkrahësit e Brexit kishin shpresuar ta kompensonin tregtinë e humbur të BE-së me përfitime nga gjetiu. Kjo ishte gjithmonë një shpresë jorealiste: BE-ja mbulon gati gjysmën e tregtisë së Britanisë. Deri tani, përparimet kanë qenë të pakta. Bisedimet me Amerikën kanë ngecur.\nAto pak marrëveshje të reja që Britania ka lidhur, janë me shtete në anën tjetër të botës, si me Australinë, Zelandën e Re dhe bllokun tregtar të Paqësorit, të quajtur CPTPP. Zbutja e ndikimit të Brexit është një mënyrë shumë më e lehtë për të nxitur rritjen ekonomike sesa marrëveshjet me vende të largëta.\nKryeministri britanik Keir Starmer, pasi u trondit nga humbjet e Partisë Laburiste në zgjedhjet e vitit 2019, kur Boris Johnson arriti një fitore të madhe me premtimin se do të mbyllte njëherë e mirë marrëveshjen e Brexit, ka përjashtuar llojet më të skajshme të afrimit me BE-në:\nhyrjen në një bashkim doganor ose në tregun e përbashkët. E vërteta është se një ndryshim kaq i shpejtë do ta kishte lënë edhe BE-në paksa të hutuar.\nKeir Starmer është zotuar të zbusë kontrollet kufitare për ushqimet, me një marrëveshje sanitare dhe fitosanitare (SPS). Bujqësia nuk përbën ndonjë pjesë të rëndësishme të ekonomisë britanike, por gjithsesi ajo është goditur veçanërisht rëndë nga Brexit.\nPër sa u përket importeve, ulja e çmimeve të produkteve të supermarketeve do të ishte një ndihmë e mirëpritur për familjet. Dhe një marrëveshje sanitare do ta detyronte qeverinë britanike të bënte lëshime më të mëdha në afrimin me BE-në.\nKonservatorët gabuan në pritshmëritë e tyre se Britania do të bënte ndryshime të mëdha nga ligjet regullatore europiane, pavarësisht kostos ekonomike. Por në të vërtetë, Britania pothuajse nuk ka ndryshuar asgjë në standardet ushqimore, përveç zbutjes së rregullave për ushqimet e modifikuara gjenetikisht.\nDhe për të pasur një kufi plotësisht të qetë të kalimit të produkteve ushqimore, Britania do të jetë e detyruar të vendosë rregullat e Bashkimit Europian në ligjin e saj të brendshëm dhe të pranojë mbikëqyrjen nga Gjykata Europiane e Drejtësisë.\nBE-ja ka lidhur edhe një marrëveshje me Zelandën e Re, me të cilën ka një tregti më pak të rrjedhshme për shkak se rregullat midis bllokut dhe Zelandës së Re, nuk harmonizohen mirë.\nSidoqoftë, kjo nuk do të ishte një marrëveshje e volitshme për Britaninë, dhe ndoshta as nuk mund të arrihej. Zelanda e Re është një treg i largët, ku dërgesat mbërrijnë në pako që janë të lehta për t’u monitoruar. Ky nuk është rasti i Britanisë.\nMarrëveshja sanitare e lartpërmendur është një shembull i “përafrimit dinamik”: pra, pakësimi i pengesave tregtare, duke zgjedhur rregullat e BE-së. Aslak Berg nga Qendra për Reformën Europiane, vëren se edhe nën drejtimin e konservatorëve, Britania ndoqi vijën e BE-së në një sërë fushash ku ligjet rregullatore plotësisht të pavarura nuk ishin praktike, si vlerësimet e konformitetit.\nNjë rrugë e mundshme në të ardhmen mund të jetë zgjerimi i kësaj qasjeje edhe në industri të tjera, si kimikatet apo produktet farmaceutike.\nProblemi është se BE-ja nuk dëshiron që Britania të zgjedhë vetëm rregullat që i pëlqejnë asaj në tregun e përbashkët. Një shqetësim tjetër i BE-së është se qeveritë e ardhshme britanike mund të heqin dorë nga marrëveshjet. Konservatorët kanë ngecur në një garë të çrregullt lidershipi, por tashmë po fitojnë pikë në sondazhe.\nPse të jepet një marrëveshje të cilën mund ta prishë pastaj një qeveri e re? Një model i dobishëm mund të jenë Zonat e Tregtisë së Lirë të Thellë dhe Gjithëpërfshirëse (DCFTA), të cilat BE-ja i përdor për t’u marrë me ato shtete që kanë institucione politike të lëkundura, si Gjeorgjia, Moldavia dhe Ukraina.\nKëto rregulla janë më elastike se një marrëveshje statike: BE-ja thjesht vëzhgon shtrirjen rregullatore dhe rrit ose ul rreptësinë e kontrolleve kufitare, në përputhje me rrethanat.\nDisa marrëveshje të tjera më të vogla me BE-në mund të ndihmojnë gjithashtu, për shembull, vizat për muzikantët në turne, lidhjet e skemave të tregtisë së emetimeve, shërbimi i të dhënave roaming etj.\nNjë marrëveshje për lëvizshmërinë e të rinjve do të ishte edhe më e dobishme, duke u mundësuar europianëve në të njëzetat zhvendosje të lirë në Britani dhe anasjelltas. Të ardhurit do të punonin ose do të paguanin tarifa për të studiuar, dhe do të ktheheshin përsëri në shtëpi pa u bërë barrë financiare për vendin.\nTë rinjtë britanikë do të përfitonin nga mundësitë për të jetuar dhe për të punuar në Europë.\nBritania tashmë ka marrëveshje të ngjashme me Australinë, Kanadanë, Korenë e Jugut dhe vende të tjera. Keir Starmer deri tani e ka hedhur poshtë këtë mundësi, por ndoshta kjo mund të jetë një dredhi negociuese.\nËshtë e paqartë se ku mund të shkojnë gjërat. Kryeministri Keir Starmer nuk ka shprehur një vizion të qartë në lidhje me të ardhmen e marrëdhënies me BE-në.\nNatyrisht, t’i japësh vetes kohë për të parë trajektoren e BE-së, nuk është ndonjë gjë e keqe: marrëveshjet e zgjerimit me Ukrainën dhe vende të tjera mund të shtojnë numrin e modeleve të integrimit në bllokun europian.\nPor nuk mund të vazhdohet t’i bëhet bisht përgjithmonë mbajtjes së një bisede serioze për bashkëpunimin më të thellë me bllokun, duke përfshirë anëtarësimin në tregun e përbashkët dhe në bashkimin doganor.\nOpinioni publik për Brexit është acaruar: një shumicë e qartë e britanikëve e quajnë atë një gabim. Të paktë janë ata që duan të rihapen bisedimet për çështjen e rianëtarësimit në BE, por kjo mund të ndryshojë ndërsa zbehet trauma e krijuar pas referendumit.\nNjë mësim që ka nxjerrë Britania nga Brexit, është se elitat nuk mund të shpërfillin dot përgjithmonë pakënaqësinë publike. Pas disa kohësh, edhe mbështetësit e Brexit mund të kalojnë në anën tjetër.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Mesazhe të përziera për të ardhmen e Europës", "article_link": "https://monitor.al/mesazhe-te-perziera-per-te-ardhmen-e-europes/", "article_description": "Idetë më të mira të Mario Draghi-t janë ato që Europa nuk do t’i dëgjojë. Problemi është se ajo z...", "time_of_post": "Oct 5, 2024", "image_url": "https://monitor.al/wp-content/uploads/2024/09/Mario-Draghi-1150-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.2434117794036865, "article_body": " \nAdam Smith mendonte se për një rritje të madhe ekonomike, nevojitet thjesht “paqe, lehtësim tatimor dhe një administrim i mirë i drejtësisë”. Mario Draghi nuk pajtohet me këtë ide. Ai së fundmi shkroi një raport me pothuajse 400 faqe për rritjen e “konkurrencës” europiane, me qëllim për të nxitur rritjen ekonomike.\nKy raport është porositur nga Bashkimi Europian, teksa blloku po përpiqet t’i japë fund stanjacionit ekonomik. Në raport, zoti Draghi vëren se për shkak të plakjes së popullsisë në kontinent, nëse nuk nxitet rritja e produktivitetit, atëherë ekonomia e Europës në vitin 2050 nuk do të jetë më e madhe se sa është sot.\nPërfundimet e zotit Draghi janë të qarta. Ish-kryeministri italian dhe president i Bankës Qendrore Europiane, shkruan me autoritet dhe shumë nga ato që kërkon në raport, janë të dëshirueshme nga blloku.\nKëtu përfshihet, për shembull, integrimi i më shumë tregjeve, në mënyrë që firmat startup të mund të përfitojnë nga rritja e klientëve dhe mbështetësve të tyre financiarë.\nZoti Draghi gjithashtu dëshiron të unifikojë vendimmarrjen për investimet publike, me qëllim për të mbyllur “gropat” e rregulloreve që fusin në grackë firmat europiane dhe për të ndërlidhur rrjetet e energjisë elektrike.\n \n \nPyetja më e madhe është se sa do t’i mbështeste ai politikat ndërhyrëse që dëshirojnë shumë politikanë europianë.\nNë këtë pikë, zoti Draghi është treguar mirëkuptues ndaj merkantilistëve dhe thirrjeve të tyre për të mundësuar subvencione për industritë “strategjike”, si prodhimi i makinave, për të zbutur rregullat e konkurrencës dhe ndihmave shtetërore dhe për tarifat ndaj importeve nga Kina.\nAi nuk u ka kushtuar shumë vëmendje historive të suksesit të kompanive teknologjike në Europë, të cilat kanë qenë më tepër meritë e tregjeve sesa e qeverive.\nEdhe punimet akademike që citon zoti Draghi për të mbështetur argumentet e tij, nuk janë të prera në çështjen nëse mbështetja e shtetit sjell përfitime të përgjithshme për një ekonomi, apo nëse thjesht ndihmon sektorët e favorizuar.\nSidoqoftë, zoti Draghi nuk është një proteksionist i hapur. Ai e pranon se në disa industri, Europa nuk duhet të përpiqet të përputhë subvencionet e huaja me eksportet, por duhet të lejojë “taksapaguesit e huaj që të kontribuojnë në rritjen e konsumit nga konsumatorët europianë”.\nAi shpesh e vë theksin mbi sigurinë kombëtare, e cila është një fushë më e lehtë për të ndërhyrë, sesa përpjekjet për të nxitur rritjen ekonomike. Nëse Europa ndjek këshillën e zotit Draghi, politika e saj industriale ka gjasa të jetë më e matur.\nAnaliza më tërheqëse e zotit Draghi është se Europa ka nevojë që investimet nga sektori privat dhe publik të rriten nga 22% e PBB-së, në 27%. Gjermania, veçanërisht, ka nevojë për këto shpenzime.\nSubvencionet në kërkim dhe zhvillim mund të funksionojnë në nivel kontinental. Por Europa e Veriut nuk ka dëshirë për më shumë shpenzime të përbashkëta, një temë ku zoti Draghi nuk ka mbajtur një qëndrim të vendosur.\nNjë problem tjetër është se këshillat e zotit Draghi janë aq të shumta, sa politikëbërësit do të jenë në gjendje të përzgjedhin ato që dëshirojnë. Europa është mësuar që t’i bëjë bisht konkurrencës dhe të përqendrohet në rritjen e investimeve në infrastrukturë dhe teknologji:\nJacques Delors, ish-president i Komisionit Europian, e ka bërë këtë që në vitin 1993. Megjithatë, shpenzimet dhe subvencionet shtesë nuk mund të zgjidhin çështjet strukturore, të cilat kërkojnë që Europa të përqafojë reformat. Siç thekson edhe zoti Draghi, kontinenti ka nevojë për tregje më të mëdha, më të mira dhe më të integruara, gjë që kërkon centralizim, por jo politika dirigjiste.\nNëse politikëbërësit e shpërfillin këtë nevojë dhe e përdorin zotin Draghi si një mbulesë intelektuale për dobësimin e rregullave të konkurrencës dhe ndihmës shtetërore, duke lejuar qeveritë ose vetë BE-në që të ndjekë një axhendë tepër ndërhyrëse, atëherë problemet e Europës ka të ngjarë të përkeqësohen.\nZoti Draghi do të kishte bërë më mirë po ta kishte përqendruar mesazhin e tij në gjërat që politikanët europianë nuk duan të dëgjojnë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Investim në pasuri të paluajtshme/ Taksat më të larta dhe më të ulëta të pronës në Europë", "article_link": "https://monitor.al/investim-ne-pasuri-te-paluajtshme-taksat-me-te-larta-dhe-me-te-uleta-te-prones-ne-europe/", "article_description": "Lituania dhe Hungaria janë ndër vendet më të mira për të investuar në prona, ndërsa Belgjika dhe Franca renditen ndër më të këqijat, sipas një studimi të ri nga kompania në Mbre...", "time_of_post": "6 days më parë", "image_url": "https://monitor.al/wp-content/uploads/2024/10/pasuri-te-paluajtshme-europe-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.11350679397583, "article_body": "Lituania dhe Hungaria janë ndër vendet më të mira për të investuar në prona, ndërsa Belgjika dhe Franca renditen ndër më të këqijat, sipas një studimi të ri nga kompania në Mbretërinë e Bashkuar 1st Move International.\nRaporti shqyrtoi elementët kryesorë të investimeve në pronë në të gjithë vendet europiane, duke përfshirë normat e tatimit në pronë, tatimin mbi të ardhurat mbi qiranë dhe rendimentin bruto të qirasë, dhe gjetjet e tyre sugjerojnë se Lituania është zgjedhja kryesore si vendi më i mirë për investime në pasuri të paluajtshme.\n \nLituania, kryeqyteti i Vilniusit premton një rendiment mesatar të qirasë prej 5.65%, sipas të dhënave më të fundit të Global Property Guide.\nÇmimet e qirave janë të larta në vend, më shumë se 170% e asaj që ishin në vitin 2015, sipas OECD. Tatimi mbi të ardhurat nga qiraja është mesatarisht 15%. Të huajt nuk janë të kufizuar në blerjen e pronave.\nÇmimet e pronave u rritën me më shumë se 10% në tremujorin e dytë të 2024 krahasuar me një vit më parë, sipas Eurostat dhe trendi ka të ngjarë të vazhdojë, duke siguruar një kthim të mirë nga investimi.\nEstonia renditet si zgjedhja e dytë më e mirë për investitorët. Jorezidentët e shtetit baltik gjithashtu lejohen të blejnë prona në qytet. Kostoja e blerjes, përfshirë taksat, konsiderohet e ulët, rreth 1.3%. Ndërkohë, çmimet e qirave janë relativisht të larta, me një rendiment vjetor bruto prej rreth 4.5% dhe tatimin mbi të ardhurat e qirasë në 20%.\nMe rritjen e çmimeve të pronave me 6.7% gjatë vitit deri në qershor 2024, vlera e investimit mund të rritet më tej.\nBest Real Estate Investment Table – 1st Move International\nRumania renditet e treta në këtë raport, ku avantazhet përfshijnë një kosto shtesë relativisht të lirë të blerjes, një normë mesatare shumë të ulët të tatimit mbi të ardhurat nga qiraja prej 10% dhe një rendiment relativisht të lartë bruto të qirasë prej 6.46% në vit.\nIrlanda premton rendimente të larta, kryesisht për shkak të çmimeve të larta të qirave, por taksat e ngritura mund të heqin pak nga të ardhurat neto vjetore. Vendi po përballet me një krizë strehimi me mungesën e shtëpive që po ndërtohen për popullsinë në rritje, ndërsa çmimet vazhdojnë të rriten.\nSipas këtij raporti, ka gjithashtu mundësi të mira për të investuar në prona në vendet e Europës Qendrore dhe Lindore si Hungaria, Sllovenia dhe Polonia, ku qiratë janë të larta (në Hungari 180% të nivelit të tyre të vitit 2015), por taksat janë të moderuara.\nÇmimet e shtëpive në Poloni u rritën me 17.7%, në Hungari 9.8% dhe në Slloveni 6.7% në 12 muajt para qershorit 2024, sipas Eurostat.\nNdërkohë, vendet më të këqija për të konsideruar investimin në prona sipas këtij raporti janë Belgjika, e ndjekur nga afër nga Franca dhe Greqia.\nBelgjika ka një nga kostot më të larta të transaksionit në Europë dhe tatimi mbi të ardhurat nga qiraja mund të arrijë lehtësisht 50%. Rendimenti mesatar është rreth 4.2%, por kjo mund të jetë më e lartë në Bruksel. Çmimet e pronave u rritën me 3.4% nga viti në vit në tre muajt e dytë të 2024.\nWorst Real Estate Investment Table – 1st Move International\nFranca konsiderohet vendi i dytë më i keq për të investuar në prona, sipas raportit, i cili thekson se taksat dhe kostot e blerjes dhe marrjes me qira janë relativisht të larta. Për shembull, norma mesatare e tatimit mbi të ardhurat nga qiraja e investitorëve të pasurive të paluajtshme është 18.28%. Rendimenti bruto vjetor i qirasë është rreth 4.5%. Sipas Eurostat, çmimet e pronave franceze në fakt ranë me 4.6% këtë vit.\nGreqia doli në vendin e tretë në listën e vendeve më të këqija për investime në pronë, për shkak të kostove të larta të blerjes dhe rritjes së nivelit të tatimit mbi të ardhurat me normat mesatare të tatimit mbi të ardhurat nga qiratë që janë mbi 33%, thekson raporti.\nRaporti shqyrtoi se cilat vende janë më të njohurat bazuar në kërkimet në Google dhe zbuloi se Spanja dhe Portugalia ishin destinacionet kryesore për të blerë.\nKërkimet globale për blerjen e pronave arritën në 279 mijë midis 2023-2024 për Spanjën.\nVendi ofron përfitime tatimore jorezidente për investitorët e huaj, një normë standarde prej 19% për qytetarët e BE/ZEE ose 24% për qytetarët e vendeve të treta mbi të ardhurat e tatueshme (si dhënia me qira e një prone) në Spanjë.\nVendi i dytë më i kërkuar ishte Portugalia me më shumë se 270 mijë kërkime në termat e kërkimit në lidhje me blerjen e pronave në vend, ku të huajt mund të blejnë pronë në të njëjtat kushte si vendasit.\nMegjithatë, popullariteti i këtyre dy vendeve ka rezultuar në një mungesë kronike të banesave të përballueshme për vendasit. Çmimet nominale të banesave janë rritur me pothuajse 70% në Portugali që nga viti 2015, sipas OECD./ Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Paundi ulet ndërsa inflacioni në Mbretërinë e Bashkuar bie më shumë se sa pritej në 1.7%", "article_link": "https://monitor.al/paundi-ulet-ndersa-inflacioni-ne-mbreterine-e-bashkuar-bie-me-shume-se-sa-pritej-ne-1-7/", "article_description": "Hera e parë në tre vjet, që inflacioni bie nën objektivin e Bankës së Anglisë. Kjo hap dyert për më shumë ulje të normave këtë vit. Inflacioni në Mbretërinë e Bashkuar ra më shu...", "time_of_post": "22 hours më parë", "image_url": "https://monitor.al/wp-content/uploads/2024/10/angli-690x460.jpeg", "depth": 2, "download_timeout": 180.0, "download_slot": "monitor.al", "download_latency": 0.10634636878967285, "article_body": "Inflacioni në Mbretërinë e Bashkuar ra më shumë se sa pritej, në nivelin më të ulët të tre viteve prej 1.7 % në shtator, duke bërë që paundi të bjerë dhe tregtarët të rrisin pritshmëritë për ulje të mëtejshme të normave nga Banka e Anglisë (BoE) këtë vit.\nPublikimi i të dhënave të së mërkurës nga Zyra për Statistikat Kombëtare, tregon se inflacioni është rikthyer nën objektivin prej 2% të BoE, për herë të parë që nga prilli 2021.\nRritja vjetore e çmimeve të konsumit është më pak se vlera e parashikuar 1.9%, në një sondazh të Reuters dhe krahasohet me shifrën e gushtit prej 2.2%. Tërheqja u nxit nga çmimet më të ulëta të fluturimeve dhe benzina.\nShifrat do të shërbejnë si një nxitje për qeverinë e Sir Keir Starmer, vetëm dy javë përpara përcaktimit të buxhetit të ri me rritje të mëdha të taksave. Kancelarja Rachel Reeves po kërkon të zgjidhë një mungesë financimi prej 40 miliardë paund.\nNumrat i shtynë investitorët të rrisin parashikimet se BoE do të ulë normat e interesit për herë të dytë në takimin e nëntorit, pas uljes në gusht dhe më pas do të bëjë një ulje shtesë në dhjetor.\nRendimenti i obligacioneve dyvjeçare të qeverisë së Mbretërisë së Bashkuar, të cilat janë të ndjeshme ndaj ndryshimeve të normave të interesit, ra me 0,09 pikë përqindje në 4,04%.\nGuvernatori Andrew Bailey tha kohët e fundit se përcaktuesit e normave mund të jenë “pak më agresivë” në uljen e kostove të huamarrjes, nëse inflacioni vazhdon të bjerë. Komentet u panë nga investitorët si një sinjal se BoE ishte gati të ulte normat në takimet në nëntor dhe dhjetor.\nInflacioni bazë ishte 3.2 %, më i ulët se pritshmëritë e ekonomistëve prej 3.4%, ndërsa norma e inflacionit të shërbimeve ra nga 5.6% në 4.9%, nxitur nga rritja më e ulët e çmimit të biletave ajrore.\nInflacioni i shërbimeve shihet nga banka qendrore si një matës kryesor i presioneve themelore të çmimeve. Leximi prej 4.9 % ishte shumë më i ulët se parashikimi prej 5.5% i publikuar nga BoE, kur publikoi për herë të fundit një vlerësim të plotë të ekonomisë në gusht.\nNdërkohë rritja e pagave në Mbretërinë e Bashkuar ra në 4.9% në tre muajt deri në gusht, nga 5.1% në tre muajt deri në korrik.\nNjë përshpejtim në ciklin e uljes së normave është i mundur, edhe pse inflacioni total ka të ngjarë të kthehet drejt 2.5% më vonë këtë vit, pasi rënia nga çmimet më të ulëta të energjisë zbehet.\nDarren Jones, kryesekretari i Thesarit, tha se shifrat e inflacionit do të ishin “lajm i mirëpritur për miliona familje”, duke shtuar se “ka ende më shumë për të bërë për të mbrojtur njerëzit që punojnë”.\nMegjithatë, rënia e mprehtë e inflacionit do të godasë shumë familje me të ardhura më të ulëta, duke pasur parasysh se shifra prej 1.7% e shtatorit, do të përdoret për të ri-llogaritur përfitimet e moshës së punës pranverën e ardhshme. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Europa", "article_title": "Inflacioni vjetor në Eurozonë zbriti në 1.7% në shtator", "article_link": "https://monitor.al/inflacioni-vjetor-ne-eurozone-zbriti-ne-1-7-ne-shtator/", "article_description": "Inflacioni bie në 2.1% në Bashkimin Europian. Norma vjetore e inflacionit të Eurozonës ishte 1.7% në shtator 2024, nga 2.2% në gusht. Një vit më parë, norma ishte 4.3%. Inflacioni vjetor i Bashkimit Europian ishte 2.1% në shtator 2024, nga 2.4% në...", "time_of_post": "1 hour më parë", "image_url": "https://monitor.al/wp-content/uploads/2024/09/inflacion-eurozone-e1676294290877-1-690x413.jpg", "depth": 2, "download_timeout": 180.0, "download_slot": "monitor.al", "download_latency": 0.09743738174438477, "article_body": "Norma vjetore e inflacionit të Eurozonës ishte 1.7% në shtator 2024, nga 2.2% në gusht. Një vit më parë, norma ishte 4.3%.\nInflacioni vjetor i Bashkimit Europian ishte 2.1% në shtator 2024, nga 2.4% në gusht. Një vit më parë, norma ishte 4.9%.\nNormat më të ulëta vjetore u regjistruan në Irlandë (0.0%), Lituani (0.4%), Slloveni dhe Itali (të dyja 0.7%).\nNormat më të larta vjetore u regjistruan në Rumani (4.8%), Belgjikë (4.3%) dhe Poloni (4.2%).\nKrahasuar me gushtin 2024, inflacioni vjetor ra në njëzet shtete anëtare, mbeti i qëndrueshëm në dy dhe u rrit në pesë.\nNë shtator 2024, kontributi më i lartë në normën vjetore të inflacionit të Eurozonës erdhi nga shërbimet (+1,76 pikë përqindje, pp), e ndjekur nga ushqimi, alkooli dhe duhani (+0,47 pp), mallrat industriale joenergjetike (+0,12 pp) dhe energji (-0,60 pp). / Eurostat\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Azi", "article_title": "Kina dyfishon mbështetjen financiare për projektet e papërfunduara të pasurive të paluajtshme", "article_link": "https://monitor.al/kina-dyfishon-mbeshtetjen-financiare-per-projektet-e-paperfunduara-te-pasurive-te-paluajtshme/", "article_description": "Pekini po përpiqet të rivendosë besimin në ekonomi mes ngadalësimit të zgjatur të tregut të pasurive të paluajtshme Kina planifikon të dyfishojë mbështetjen e kredisë për një grup të përzgjedhur projektesh strehimi në 4 trilion Rmb (562 miliardë d...", "time_of_post": "8 mins më parë", "image_url": "https://monitor.al/wp-content/uploads/2024/10/ndertime-ne-Kine-690x388.jpg", "depth": 2, "download_timeout": 180.0, "download_slot": "monitor.al", "download_latency": 0.09701180458068848, "article_body": "Kina planifikon të dyfishojë mbështetjen e kredisë për një grup të përzgjedhur projektesh strehimi në 4 trilion Rmb (562 miliardë dollarë) si pjesë e përpjekjeve zyrtare për të rigjallëruar sektorin e pronave dhe për të rimëkëmbur ekonominë.\nE ashtuquajtura ‘lista e bardhë’ u prezantua në janar dhe përfshin projekte dhe zhvillues të kualifikuar për të marrë financime të mëtejshme nga bankat vendase dhe shtetërore, për t’i ndihmuar ata të përmbyllin projektet e papërfunduara.\nKreditë e miratuara për projektet e listës së bardhë këtë vit gjithsej 2.2 trilion Rmb, sipas ministrit të strehimit Ni Hong. Fondet e reja duhet të shpërndahen deri në fund të vitit, tha ai, duke u mundësuar zhvilluesve të përfundojnë ndërtimin. “Ne patjetër mund ta fitojmë këtë betejë për të siguruar shpërndarjen e banesave,” tha Ni.\nZgjerimi i mbështetjes së kredisë pason një lëvizje të kohëve të fundit nga Pekini për të rikthyer besimin në ekonominë kineze, ku një ngadalësim i zgjatur i pronave është kombinuar me kërkesën e dobët të konsumatorëve për të rritur thirrjet për më shumë stimul fiskal.\nAutoritetet në shtator zbuluan masat për të mbështetur sektorin, duke përfshirë uljen e kostove të huamarrjes dhe lehtësimin e rregullave për blerjen e shtëpive të dyta. Këto plane, të cilat erdhën së bashku me masat për të nxitur tregun e aksioneve, nxitën shpresat për një ndërhyrje të madhe.\nQeveria e Xi Jinping, e cila fillimisht ndërhyri për të reduktuar levën në sektorin e pronave në vitin 2020, deri më tani është frenuar të shpallë stimuj të drejtpërdrejtë, duke preferuar në vend të kësaj të inkurajojë sektorin bankar shtetëror të Kinës për të dhënë më shumë kredi.\nPolitikat e mëparshme përfshijnë një zbulim në nëntor 2022 të linjave të kredisë bankare dhe një plan të muajit maj, që synonte të mobilizonte blerjet e ndërmarrjeve shtetërore të banesave të pashitura. Shkalla e pjesëmarrjes së bankës ka qenë e paqartë.\nNë shenjë se rritja e mbështetjes ishte më pak se pritshmëritë e investitorëve, aksionet e zhvilluesve kinezë të pronave të listuara në Hong Kong ranë. Indeksi Hang Seng Mainland Properties ra me 6.7 % në ditë.\nTregu i banesave në Kinë ende dominohet nga shtëpitë e sapondërtuara që blihen para përfundimit, megjithëse blerjet këtë vit janë zhvendosur në pronat ekzistuese mes shqetësimeve për shëndetin e zhvilluesve.\nTë enjten, ministri i strehimit tha se që nga fundi i shtatorit, numri i shikimeve dhe blerjeve të shtëpive të reja kishte treguar një “rritje të qartë” dhe se vëllimi i transaksioneve në tregun sekondar “vazhdoi të rritet”.\nÇmimet e shtëpive të reja në gusht ranë me ritmin e tyre më të shpejtë në nëntë vjet, me një rënie prej 5.3 % në qytetet kryesore, sipas llogaritjeve të Reuters. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Ekonomia gjermane do të tkurret për të dytin vit radhazi", "article_link": "https://monitor.al/ekonomia-gjermane-do-te-tkurret-per-te-dytin-vit-radhazi/", "article_description": "Qeveria gjermane rishikoi parashikimin e saj të prodhimit të brendshëm bruto për këtë vit me një tkurrje prej 0.2%. Një rënie e prodhimit në 2024, pas një rënie prej 0.3% vitin ...", "time_of_post": "Oct 9, 2024", "image_url": "https://monitor.al/wp-content/uploads/2024/10/ekonomia-gjermane-690x434.jpg", "depth": 2, "download_timeout": 180.0, "download_slot": "monitor.al", "download_latency": 2.455096960067749, "article_body": "Qeveria gjermane rishikoi parashikimin e saj të prodhimit të brendshëm bruto për këtë vit me një tkurrje prej 0.2%.\nNjë rënie e prodhimit në 2024, pas një rënie prej 0.3% vitin e kaluar do të shënonte vetëm rastin e dytë të tkurrjes së PBB-së për të dytin vit radhazi që kur Gjermania Perëndimore dhe ajo Lindore u ribashkuan në vitin 1990. Ministri i Ekonomisë Robert Habeck kishte parashikuar një zgjerim të ekonomisë prej 0.3% për këtë vit në parashikimet dyvjeçare të qeverisë të publikuara në fund të muajit prill.\nNjë rimëkëmbje e ngadaltë ka të ngjarë të zërë rrënjë në vitin e ardhshëm, me rritje vjetore prej 1.1% në 2025, përpara se zgjerimi të përshpejtohet në 1.6% në 2026, tha Habeck të mërkurën në një njoftim.\nAi theksoi nevojën urgjente për të ecur përpara me trajtimin e “problemeve strukturore” të vazhdueshme të Gjermanisë. Këto përfshijnë mungesën e sigurisë energjetike, burokracinë e tepruar dhe mungesën e punëtorëve të kualifikuar, të cilat ai tha se së bashku me pasigurinë gjeopolitike po rëndojnë mbi aktivitetin e ekonomisë.\nShqetësimet janë shtuar në muajt e fundit për rënien ekonomike të Gjermanisë, me sektorin kryesor të automobilave të goditur veçanërisht rëndë.\nNjë varg lajmesh negative – nga kërcënimi i Volkswagen AG për mbylljen e fabrikave vendase deri te vendimi i Intel Corp. për të shtyrë një objekt të ri gjysmëpërçues prej 30 miliardë eurosh në Lindjen ish-komuniste – ka nxjerrë në pah sfidat e shumta me të cilat përballet Gjermania.\nEkonomia mund të jetë tashmë në një recesion teknik, me një tjetër tkurrje të mundshme në tremujorin e tretë pas një rënie prej 0.1% të prodhimit në periudhën në muajt prill-qershor.\nDobësia e Gjermanisë po rëndon në Eurozonë edhe më gjerë.\nKoalicioni qeverisës i kancelarit Olaf Scholz ra dakord në korrik për një paketë tjetër masash të dizajnuara për të nxitur ekonominë, duke përfshirë hapa për të forcuar investimet private dhe publike, përshpejtimin e zgjerimit të energjive të rinovueshme dhe uljen e burokracisë.\nHabeck, tha se ata mund të shtojnë rreth gjysmë pikë përqindje në shkallën e zgjerimit të Gjermanisë pasi ato të zbatohen plotësisht.\nSipas ministrisë së tij, shtysa e rritjes vitin e ardhshëm pritet për shkak të faktorëve të mëposhtëm:\nPeter Adrian, presidenti i Dhomës Gjermane të Tregtisë (DIHK) dhe Industrisë tha se nisma e rritjes e qeverisë përmban një numër “masash shumë të arsyeshme dhe të vonuara prej kohësh”, por nuk shkon aq larg sa duhet.\n“Aktualisht po përjetojmë zhvendosje jashtë vendit, më pak prodhim industrial në vend, mbyllje biznesesh dhe rritje të numrit të falimentimeve”, tha Adrian në faqen e DIHK.\n“Thirrjet e zgjimit vështirë se mund të jenë më të zhurmshme,” shtoi ai, duke i bërë thirrje qeverisë të bëjë më shumë për të ulur burokracinë dhe për të lehtësuar çmimet e energjisë për bizneset e vogla dhe të mesme gjermane.\nAta paguajnë katër herë më shumë për energjinë elektrike sesa rivalët në vendet e tjera industriale, duke përfshirë taksat, tarifat e rrjetit dhe tarifat shtesë, tha ai./ Bloomberg\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Politika e konkurrencës", "article_link": "https://monitor.al/politika-e-konkurrences/", "article_description": "Rregullatorët europianë do të bëhen më politikë. Kjo do të shqetësojë shumë njerëz në Silicon Valley   Politika e ashpër e konkurrencës në Europë mund të përshkruhet si një...", "time_of_post": "5 days më parë", "image_url": "https://monitor.al/wp-content/uploads/2024/10/Teresa-Ribera-1151-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.6874637603759766, "article_body": " \nPolitika e ashpër e konkurrencës në Europë mund të përshkruhet si një aksident historik. Pas Luftës së Dytë Botërore, Gjermania donte të frenonte kartelet, të cilat i shihte si një kërcënim për demokracinë e re dhe ekonominë e tregut.\nNdërkohë, Franca gjykoi se goditja e kompanive të mëdha do të ishte një mënyrë e mirë për të vënë në zbatim interesat e saj ekonomike. Pas bisedimeve të njëpasnjëshme, shtetet europiane përfunduan duke i dorëzuar shumë pushtet Komisionit Europian.\nNë vitet e fundit, Brukseli ka nisur një sërë hetimesh rregullatore ndaj gjigantëve amerikanë të teknologjisë, duke përfshirë Apple, Google dhe Meta, shkruan The Economist.\nSi duhet ta ushtrojë komisioni fuqinë e tij? Përgjigjja është gjithnjë e ndërlikuar. Nga njëra anë, tregjet e Europës duket se janë më pak konkurruese se në të kaluarën. Në fillim të mijëvjeçarit, katër kompanitë më të mëdha të industrisë europiane, zinin një pjesë tregu prej pothuajse 26%.\nDeri në vitin 2019, kjo shifër u rrit në 31%, me përqendrime më të mëdha në disa tregje të vogla kombëtare, duke përfshirë Finlandën dhe Hungarinë.\nGjithashtu ka më pak ndryshime në përbërjen e udhëheqësve të tregut. Fitimet duket se po rriten, veçanërisht në shërbimet dhe industritë më të dixhitalizuara, ku janë rritur me rreth 10% në dy dekadat e fundit.\nNga ana tjetër, Europa është nervoze për statusin e saj në glob. Disa zyrtarë kishin shpresuar se do të përmirësohej duke pasur më shumë gjigantë të korporatave. Ekonomia e Europës po rritet ngadalë, industria e saj përballet me konkurrencën kineze dhe risia në fusha si Inteligjenca Artificiale nuk po ndihet.\nMario Draghi, ish-guvernator i Bankës Qendrore Europiane, së fundmi publikoi një raport prej 400 faqesh në lidhje me këto çështje, duke këshilluar ndryshime në politikën e konkurrencës.\nTeresa Ribera, e emëruar komisionere e konkurrencës më 17 shtator, është udhëzuar nga presidentja e Komisionit Europian, Ursula von der Leyen, që ta përdorë raportin për të krijuar “një qasje të re”.\nÇështja e parë është risia. Të ashtuquajturat “blerje vrasëse”, ku një firmë më e madhe dhe mbizotëruese blen një konkurrent më të vogël dhe inovativ, janë një temë e nxehtë në Europë, duke qenë se kontinenti ka shumë kompani të vogla dhe të mesme.\nZonja Ribera është udhëzuar që të këqyrë në mënyrë të veçantë blerje të tilla nga firmat e huaja, edhe pse rregullat europiane të konkurrencës deri tani kanë qenë të prira të jenë asnjanëse kur bëhet fjalë për kombësinë e pronësisë.\nGjithashtu, zoti Draghi propozon një “mbrojtje inovative” më të gjerë dhe të posaçme që mund të përdorin kompanitë, për të justifikuar një bashkim.\nTë marra së bashku, këto masa do të krijonin qasje më të mirë ndaj politikës së konkurrencës, por që vendos më pak theks në mirëqenien e konsumatorëve.\nÇështja tjetër është se si mund të përfshihen qëllimet gjeopolitike në rregulloret europiane. Komisioni dëshiron që kompanitë europiane të zhvillojnë zinxhirë furnizimi më të fuqishëm, si dhe modele biznesi që janë më pak të varura nga vendimet e qeverive të tjera.\nNëse kjo kërkon përpjekje të përbashkëta, për shembull, për të blerë minerale jetike ose për të zhvilluar standarde të përbashkëta teknologjike, atëherë kështu qoftë, shprehet zoti Draghi. Vështirësia është se veprimet e përbashkëta nuk rrisin domosdoshmërisht elasticitetin nëse shumë kompani varen nga një burim i vetëm.\nZoti Draghi gjithashtu dëshiron që të formohet një organ i ri për të këshilluar në lidhje me zonat e ndjeshme ndaj sigurisë. Marrja në konsideratë e shqetësimeve të tilla në vendimet e konkurrencës, mund t’i japë politikës së BE-së një stil të tipit “Buy European”.\nËshtë edhe çështja e shpenzimeve të qeverisë. BE-ja kërkon që të forcojë politikën e saj industriale dhe njëkohësisht të mbrojë industritë e kontinentit që të mos preken nga politikat e vendeve që ndjekin të njëjtën taktikë.\nDuhet të zbatohen menjëherë dispozitat e reja për t’u siguruar që subvencionet e huaja të mos ndikojnë kundër kompanive europiane, tha zonja von der Leyen.\nKur vetë shtetet e BE-së duan të shpenzojnë para për të mbështetur industritë e gjelbra dhe të tjera që konsiderohen strategjike, zonja Ribera do të ishte më e shpejtë në marrjen e vendimeve dhe më e butë në vendimet e saj, për sa kohë që shpenzimet janë të koordinuara me vendet e tjera.\nKjo mbështetet në qasjen më të qetë që u ndoq gjatë pandemisë Covid-19 dhe krizës energjetike të Europës.\nNdryshimet e mundshme përfundimtare kanë të bëjnë me fusha të reja për politikën e konkurrencës. Firmat amerikane të teknologjisë po ndiejnë barrën e Aktit të Tregjeve Dixhitale, që është përpjekja e BE-së për të ndërhyrë, atëherë kur vendos se sjellja antikonkurruese mund të dëmtojë tregun në të ardhmen.\nZoti Draghi gjithashtu këshillon mjete të reja konkurrence për të trajtuar marrëveshjet e fshehta, si dhe në tregjet ku konsumatorët ngurrojnë të ndryshojnë furnizuesit, si për shembull në furnizimin me energji.\nShumica e ekonomistëve, përfshirë zotin Draghi, pajtohen se politika e konkurrencës e Europës, edhe pse herë pas here tepër e mbingarkuar, është një nga historitë e suksesit të kontinentit.\nMegjithatë, në vitet në vijim, ka rrezik që do të tendoset sepse do duhet t’u shërbejë shumë padronëve.\nPër shembull, ambiciet për të kapur hapin e risisë dixhitale, mund të ndiqen më mirë duke nxitur tregje më të thella europiane të kapitalit ose një treg shërbimesh më pak të copëzuar.\nNuk është aspak e qartë se politika e konkurrencës duhet të merret me zinxhirët e furnizimit. Në këtë drejtim, zonja Ribera ka një punë të madhe, ndoshta një punë tepër të madhe.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n\nArtikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n \n\n\n\n"},
{"type": "regular_article", "category": "Europa", "article_title": "Bankat dhe menaxherët e fondeve i kërkojnë BE-së një plan më të shkurtër shlyerjeje", "article_link": "https://monitor.al/bankat-dhe-menaxheret-e-fondeve-i-kerkojne-be-se-nje-plan/", "article_description": "Grupet lobuese të industrisë i kërkojnë Brukselit të përcaktojë një afat kohor për modernizimin e tregut të letrave me vlerë Bankat europiane dhe menaxherët e fondeve i kanë kër...", "time_of_post": "3 days më parë", "image_url": "https://monitor.al/wp-content/uploads/2024/10/1565345117685-690x468.png", "depth": 2, "download_timeout": 180.0, "download_slot": "monitor.al", "download_latency": 2.254465341567993, "article_body": "Bankat europiane dhe menaxherët e fondeve i kanë kërkuar Brukselit që të angazhohet publikisht për të shkurtuar periudhën për shlyerjen e tregtimeve të aksioneve dhe obligacioneve të BE-së, ndërsa SHBA dhe Britania e Madhe vazhdojnë me planet për të modernizuar tregjet e tyre financiare.\nNjë grup pune që përfaqëson 18 grupe lobimi të tregut u bëri thirrje autoriteteve të BE-së që të “marrin një angazhim zyrtar” për të reformuar kohën e zgjidhjes. Task-forca, e udhëhequr nga Shoqata për Tregjet Financiare në Europë (AFME), bëri thirrje gjithashtu që blloku të caktojë një kornizë kohore për të udhëhequr industrinë në përgatitjet e saj.\nShlyerja (settlement) është procesi tipik i zakonshëm, por vendimtar i përputhjes dhe transferimit ligjor të aktiveve nga shitësit te blerësit.\nNxitja ndaj BE-së vjen ndërsa vendet e tjera në mbarë botën shkurtojnë dritaret e shlyerjes nga dy në një ditë, për të ulur rrezikun dhe për të rritur likuiditetin në tregjet e tyre. Shtetet e Bashkuara, Kanadaja, India dhe Meksika kanë ndërruar tashmë. Zvicra është gjithashtu në diskutime me pjesëmarrësit e tregut.\nBE ka bërë vlerësime, por ende nuk ka marrë një vendim zyrtar por AFME ka thënë se duhet krijuar një task forcë.\nTask-forca, e cila përfshin përfaqësues nga organet tregtare si Federata Europiane e Bankave, organet e menaxhimit të fondeve ICI, Aima dhe Efama, tha se industria preferoi të harmonizonte lëvizjen e BE-së me MB.\nAta thanë se do të reduktonte problemet që mund të lindin nga mospërputhjet në zgjidhje kur finalizimi i një marrëveshjeje dhe disponueshmëria e aseteve të përdorura në marrëveshje nuk përputhen. Për shembull, një blerës mund t’i duhet të shesë aksionet e tij brenda një dite, por mund të mos marrë paratë e gatshme për dy ditë. Tregjet financiare zakonisht rakordojnë marrëveshjet për dy ditë.\nNëse Mbretëria e Bashkuar dhe Zvicra do të futnin ndryshime para ose pas BE-së, “në të dy skenarët, përshpejtimi i zgjidhjes do të çonte në kompleksitet”, tha AFME në raportin e saj.\nBankat europiane, ndërmjetësit dhe investitorët janë gjerësisht mbështetës për të lëvizur në përputhje me Mbretërinë e Bashkuar, në vitin 2027, por kërkojnë që zyrtarët e BE-së ta bëjnë këtë angazhim. Krijimi i një grupi të nivelit të BE-së për të shtyrë punën përpara “është një hap tjetër kritik”.\nNë një konsultim të industrisë në fillim të këtij viti, 70 % e të pranishmëve favorizuan një lëvizje në tremujorin e fundit të 2027.\nTranzicioni i BE-së pritet të jetë më i ndërlikuar se ai i vendeve individuale, duke pasur parasysh tregjet e fragmentuara të kapitalit të rajonit. Për shembull, AFME vuri në dukje se disa ndryshime në proceset e kleringut do të ndikonin në mënyrë specifike tregun spanjoll.\nKohët e shlyerjes ishin në qendër të vëmendjes në SHBA në kulmin e pandemisë së koronavirusit, kur disa ndërmjetës, përfshirë Robinhood, fajësuan dritaren dyditore të shlyerjes për sistemet e tyre që nuk ishin në gjendje të vazhdonin me vëllimin e tregtimit. Përshpejtimi i shlyerjes redukton fondet që ndërmjetësit duhet të vendosin si kolateral. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Rritje e numrit të projekteve të reja të shitjes me pakicë", "article_link": "https://monitor.al/rritje-e-numrit-te-projekteve-te-reja-te-shitjes-me-pakice/", "article_description": "Dorëzimi i projekteve të reja të shitjes me pakicë në Rumani u trefishua në gjysmën e parë të vit...", "time_of_post": "Sep 11, 2024", "image_url": "https://monitor.al/wp-content/uploads/2024/09/bukuresht-1-690x460.jpg", "depth": 2, "download_timeout": 180.0, "download_slot": "monitor.al", "download_latency": 1.9703426361083984, "article_body": "Kjo prirje pozitive po ushqehet nga rimëkëmbja e besimit të konsumatorit, duke qenë se pagat dhe nivelet e punësimit po e kalojnë sërish inflacionin pas disa vitesh tendosjeje ekonomike, sipas kompanisë së pasurive të paluajtshme.\n“Besimi i konsumatorëve po u afrohet niveleve të larta para-pandemike”, tha Liana Dumitru, drejtore e agjencisë së shitjes me pakicë në kompaninë Colliers, duke vënë në dukje se Treguesi i Besimit të Konsumatorit të Eurostat në qershor 2023, tejkaloi mesataren historike, tregues i qartë i optimizmit të ripërtërirë të tregut.\nNë total, u shtuan rreth 106,000 metra katrorë hapësirë për shitje me pakicë, në gjashtë muajt e parë të vitit 2024, dhe po ndërtohen 250,000 metra katrorë të tjerë.\nPrej vitesh, oferta është mbizotëruar nga pikat e shitjes me pakicë në qytetet më të vogla, dhe ka pasur prirje për t’u zhvendosur drejt projekteve në shkallë më të madhe. “Kjo është një periudhë dinamike për tregun me pakicë, me një numër të madh projektesh në faza të ndryshme zhvillimi”, tha Dumitru. “Deri në fund të vitit 2024, stoku i projekteve mund të kalojë 4.6 milionë metra katrorë”.\nDisa nga hapjet kryesore në vitin 2024, ishin Argeș Mall në Piteşti, me sipërfaqe 51,400 metra katrorë dhe Aurora Mall në Giurgiu, me sipërfaqe prej 13,500 metra katrorë. Të dy projektet nxjerrin në pah shpërndarjen gjithnjë e më të baraspeshuar të zhvillimeve të projekteve të shitjes me pakicë në të gjithë vendin dhe rritjen e kapitalit investues vendas krahasuar me fondet e huaja.\nShitësit me pakicë, veçanërisht në sektorin e ushqimit, kanë përfituar nga kjo klimë e përmirësuar. Dyqanet me zbritje mbeten veçanërisht tërheqëse, pasi familjet po ulin shpenzimet për shkak të trysnive të fundit inflacioniste. Zinxhiri polak Żabka është ndër ata që po zgjerohen me vrull.\nColliers parashikon që tregu i shitjes me pakicë të Rumanisë mund të kalojë 5 milionë metra katrorë deri në fund të vitit 2026, i nxitur nga projektet e vazhdueshme të zgjerimit, si shtimi prej 62,000 metrash katrorë në Qendrën tregtare të Moldavisë në Iasi.\n“Ne po vërejmë rritje të interesit nga zhvilluesit për projektet e qendrave tregtare”, tha Simina Niculita, drejtore dhe partnere e agjencisë së shitjes me pakicë në Colliers. Megjithatë, ajo paralajmëroi se tregu i Rumanisë mbetet i pamjaftueshëm në shumë segmente krahasuar me vendet e tjera europiane, dhe krizat e jashtme dhe prirjet inflacioniste mund të pengojnë rritjen në të ardhmen.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Europa", "article_title": "Tregjet europiane të paqarta, aksionet e naftës dhe gazit bien 3.3%, rriten pagat në MB", "article_link": "https://monitor.al/tregjet-europiane-te-paqarta-aksionet-e-naftes-dhe-gazit-bien-3-3-rriten-pagat-ne-mb/", "article_description": "Indeksi Stoxx 600 rajonal ishte 0.11% më i ulët ditën e sotme, megjithëse DAX i Gjermanisë u rrit me 0.26% në një rekord të lartë. Sektorët europianë u shpërndanë midis humbjeve...", "time_of_post": "2 days më parë", "image_url": "https://monitor.al/wp-content/uploads/2024/10/tregjet-europiane-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.485100030899048, "article_body": "Indeksi Stoxx 600 rajonal ishte 0.11% më i ulët ditën e sotme, megjithëse DAX i Gjermanisë u rrit me 0.26% në një rekord të lartë.\nSektorët europianë u shpërndanë midis humbjeve dhe fitimeve, me aksionet e udhëtimit që u rritën me 1.37% ndërsa aksionet e naftës dhe gazit u ulën me 3.3%, duke ndjekur uljen në tregun e naftës.\nAksionet e telekomit shënuan një rritje prej 1.52%, të nxitura nga Ericsson i Suedisë, i cili u rrit me 10%. Prodhuesi i pajisjeve mundi parashikimet e konsensusit për të ardhurat për tremujorin e tretë, pavarësisht nga një rënie prej 4% në shitjet nga viti në vit.\nNdërtuesi britanik i shtëpive Bellway u rrit me 6.75%, pas publikimit të rezultateve të fundvitit në të cilat tha se priste një “rritje materiale në vëllimin e prodhimit” për vitin e ardhshëm financiar për shkak të kushteve të përmirësuara të tregtimit.\nFillimi i kujdesshëm për Europën vjen pas fitimeve në Wall Street panë Dow Jones Industrial Average dhe S&P 500 të arrijnë nivele të reja maksimale brenda ditës dhe mbylljen e rekordeve.\nInvestitorët në shtet po monitorojnë fitimet e bankave të mëdha, me Bankën e Amerikës që kryeson vlerësimet e analistëve për fitimin dhe të ardhurat e tremujorit të tretë.\nTregjet në Azi-Paqësor ishin të paqqrta brenda natës, por aksionet rajonale të çipave u rritën, të nxitura nga rritja e çmimit të aksioneve të Nvidia me 2.4% të hënën përpara se të mbylleshin në një nivel rekord.\nPër sa i përket të dhënave, agjencia e statistikave të Mbretërisë së Bashkuar tha se pagat mesatare pa përfshirë bonuset u rritën me 4.9% nga viti në vit përgjatë qershorit deri në gusht, duke u ulur pak nga 5.1% në maj në korrik dhe duke përmbushur parashikimin në një sondazh të Reuters me ekonomistët.\nFitimet duke përfshirë bonuset arritën nivelin më të ulët prej më shumë se dy vitesh prej 3.8%.\nBanka e Anglisë pritet të ulë normat në mbledhjen e ardhshme. Çmimi i tregut aktualisht përcakton një probabilitet prej 83% në një ulje tjetër të normës me 25 pikë bazë në nëntor. / CNBC\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Rriten investimet e Huaja Direkte në sektorin jofinanciar në Bullgari", "article_link": "https://monitor.al/rriten-investimet-e-huaja-direkte-ne-sektorin-jofinanciar-ne-bullgari/", "article_description": "Investimet e Huaja Direkte (IHD) në sektorin jofinanciar të Bullgarisë u rritën në vitin 2023, th...", "time_of_post": "Sep 9, 2024", "image_url": "https://monitor.al/wp-content/uploads/2024/09/bullgaria-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.278580665588379, "article_body": "Investimet e Huaja Direkte (IHD) në sektorin jofinanciar të Bullgarisë u rritën në vitin 2023, thuhet në një raport të publikuar nga Instituti Kombëtar i Statistikave (NSI).\nIHD-të në sektorin jofinanciar më 31.12.2023 arritën në 32,566 milionë euro me çmime korrente. Një raport i publikuar më parë nga NSI, tregon se IHD-të për vitin 2022, ishin 29,251 euro.\nNë vitin 2023, vëllimi më i madh i Investimeve të Huaja Direkte është realizuar në sektorin e industrisë, me 13,527 milionë euro. Më pas, vinte sektori i shërbimeve (tregtia me shumicë dhe pakicë; riparimi i automjeteve dhe motoçikletave; transporti, komunikimi dhe shërbimet; hoteleria dhe veprimtaritë e shërbimit të ushqimit), me 7,793 milionë euro investime.\nShpërndarja e investimeve nëpër sektorë ishte e ngjashme me vitin 2022: përkatësisht 12,822 milionë euro për sektorin e industrisë dhe 6,837 milionë euro për sektorin e shërbimeve.\nNë sektorin e informacionit dhe komunikimit janë realizuar 1.5% më shumë Investime të Huaja Direkte në vitin 2023, ndërsa në sektorin e ndërtimit ato kanë rënë me 0.1%. Investimet e realizuara në sektorin e informacionit në vitin 2022, ishin 3.1% më të larta në krahasim me vitin 2020, ndërsa në sektorin e ndërtimit, ranë me 0.4%.\nShpenzimet për blerjen e aseteve fikse të prekshme në të gjithë sektorët e ekonomisë arritën në vlerën 33,586 milionë BGN me çmime korrente, ndërsa në vitin 2022, arritën në 27,471 milionë BGN.\nVëllimi më i madh i investimeve në asetet fikse të prekshme ka qenë në sektorin e industrisë, me 9,053 milionë lev, i ndjekur nga sektori i shërbimeve (tregtia me shumicë dhe pakicë; riparimi i automjeteve dhe motoçikletave; transporti, komunikimi dhe shërbimet; hoteleria dhe aktivitetet e shërbimit ushqimor) me 7 749 milionë BGN, krahasuar me 6,917 milionë BGN gjatë vitit të kaluar, thuhet në raportin e NSI-së.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Ndarja e borxhit të qeverisë qendrore dhe vendore në Kinë po dëmton ekonominë e saj", "article_link": "https://monitor.al/ndarja-e-borxhit-te-qeverise-qendrore-dhe-vendore-ne-kine-po-demton-ekonomine-e-saj/", "article_description": "Refuzimi i Pekinit për t'ia dorëzuar kontrollin qeverisë lokale ose për të marrë më shumë përgjeg...", "time_of_post": "Aug 28, 2024", "image_url": "https://monitor.al/wp-content/uploads/2024/09/kina-e1724851487385-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.1912407875061035, "article_body": " \nNë vitin 1975, në fjalimin e Zhou Enlai, kryeministrit të parë të Republikës Popullore të Kinës, ai deklaroi me krenari se qeveria ishte e lirë nga çdo borxh.\n“Në dallim nga trazirat ekonomike dhe inflacioni në botën kapitaliste,” i tha ai Kongresit Popullor Kombëtar, “ne kemi mbajtur një ekuilibër midis të ardhurave dhe shpenzimeve kombëtare dhe nuk kemi kontraktuar borxhe të jashtme apo të brendshme”.\nPothuajse gjysmë shekulli më vonë, ky qëndrim është ende i shkruar në zemrat e burokratëve të ministrisë së financave në Pekin. Borxhi i qeverisë qendrore të Kinës ka arritur deri në rreth 24 % të produktit të brendshëm bruto, i cili është minimal sipas standardeve globale dhe udhëheqja është thellësisht ngurruese për ta lënë atë të rritet.\nMegjithatë, në të kundërt, borxhet e qeverive vendore të Kinës janë të mëdha – 93 % e PBB-së sipas shifrave të FMN-së, të cilat ndoshta janë më pak se ato faktike – dhe po rriten. Kjo ndarje midis qeverisë qendrore dhe lokale, dhe dëshira për të pasur kontroll, por jo përgjegjësi në lidhje me pjesën tjetër, është thelbësore për të kuptuar sfidat ekonomike të Kinës sot.\nQeveritë lokale mbajnë pjesën më të madhe të përgjegjësisë për arsimin, shëndetin, sigurimin social dhe strehimin, përveç detyrave të dukshme lokale si rrugët, parqet dhe grumbullimi i mbeturinave, dhe shpenzojnë rreth 85 % të totalit të qeverisë. Ato mbledhin drejtpërdrejt vetëm rreth 55 % të të ardhurave të qeverisë. Sistemi balancohet nga transfertat nga qendra në rajone.\nNë një vend kaq të madh si Kina, ka merita për të transferuar vendime më pranë njerëzve, por mospërputhja midis të ardhurave dhe shpenzimeve krijon shumë probleme. Për shembull, sa më poshtë piramidës së qeverisjes, aq më shumë sistemi humbet nga burimet, sepse çdo nivel – krahinë, prefekturë, qark – priret të mbajë atë që i nevojitet, përpara se të kalojë para në zinxhir.\nZbatimi i planeve të shpenzimeve të qeverisë qendrore është i rastësishëm. Ndërkohë, zyrtarët e qeverisjes vendore, të cilët duhet të flasin për rritje, në mënyrë që të ngjiten në në radhët burokratike, bëjnë ç’të munden për të gjetur para.\nLulëzimi tregut të pronave të Kinës u nxit pjesërisht nga mbështetja e qeverive lokale në shitjet e tokës për të rritur të ardhurat. Huamarrja nga të ashtuquajturat mjete financuese të pushtetit vendor, ishte një mënyrë për të kapërcyer kufizimin e të ardhurave dhe infrastrukturën e financimit.\nNdërsa shitjet e tokës po bien për shkak të ngadalësimit të blerjes së banesave dhe qeveria qendrore godet huamarrjen vendore, ka shumë raportime për bashkitë, që vendosin gjoba, nisin hetime tatimore retrospektive ose thjesht nuk paguajnë stafin në kohë, ndërsa përpiqen të balancojnë të ardhurat me shpenzimet. Asnjë nga këto nuk është e mirë për sektorin privat në vështirësi.\nPekini di gjithçka për këto probleme strukturore dhe ka aspiruar prej kohësh t’i rregullojë ato. Kur Xi Jinping erdhi për herë të parë në pushtet në 2012, reforma fiskale ishte një pjesë e madhe e axhendës së tij të politikës së brendshme.\nNjë pjesë e arsyes pse qeveritë vendore po përballen me vështirësi, për shembull, është suksesi i reformave në menaxhimin e buxhetit dhe administrimin financiar, të cilat e bënë më të vështirë dokumentimin e problemeve, duke i zhvendosur ato nga pasqyrat financiare.\nAjo që qeveria qendrore nuk ka qenë e gatshme të bëjë, siç është tipike për Xi Jinping, është dorëzimi i kontrollit. Shpesh ai specifikon shërbimet, që duhet të ofrojnë pushtetet vendore, por refuzon të dorëzojë burimet e të ardhurave, që i financojnë ato. Është ngurrues për të marrë përgjegjësi të mëdha të reja. Kjo sjellje ka ndikuar borxhin e qeverisjes vendore, dhe nuk është e gatshme të lejojë, që borxhi i qeverisë qendrore të rritet. Rezultati ka qenë një shtrëngim fiskal de fakto gjatë viteve të fundit edhe pse ekonomia ka luftuar të rimëkëmbet pas Covid.\nNë “Plenumin e tretë” këtë vit, një takim i rëndësishëm për politikën ekonomike të mbajtur një herë në pesë vjet, Pekini premtoi ta ndryshojë këtë. Ai tha se do t’u jepte qeverive vendore më shumë kontroll mbi taksat dhe do të rriste transfertat fiskale nga qendra. Ai do të marrë në konsideratë kthimin e shtesave të ndryshme lokale, në një taksë të vetme lokale.\nDo të zhvendosë detyrimin për taksën e konsumit nga prodhuesit tek shitësit me pakicë dhe do t’i lejojë qeveritë vendore ta mbledhin atë, që do të ishte një reformë e rëndësishme.\nAty ku qeveria qendrore ka më shumë fuqi fiskale, ajo “do të rrisë raportin e shpenzimeve të qeverisë qendrore në përputhje me rrethanat”.\nKjo është pikërisht ajo që nevojitet. Megjithatë, Kina ka përcaktuar një drejtim të ngjashëm udhëtimi në të kaluarën, jo më pak gjatë debateve të gjata nëse do të vendosin taksat mbi pronën, një mënyrë e natyrshme për qeveritë vendore për të financuar shpenzimet lokale. Nëse Pekini do t’i zbatojë këto plane, do t’i duhet të heqë dorë nga njëfarë kontrolli dhe nëse do ta bëjë këtë, duke ringjallur ekonominë, do t’i duhet gjithashtu të pranojë një rritje të borxhit të qeverisë qendrore.\nNë fjalimin e tij të vitit 1975, Zhou bëri disa deklarata të tjera. “Ne duhet të mbështesim me vendosmëri udhëheqjen e centralizuar të partisë,” tha ai.\n“Ne duhet të punojmë shumë, të ndërtojmë vendin dhe të drejtojmë të gjitha ndërmarrjet me zell dhe kursim.” Centralizimi dhe kursimi: nuk është e lehtë të zbatohen, dhe këtu qëndron sfida. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Kanadaja do të vendosë tarifa 100% për automjetet elektrike të prodhuara në Kinë", "article_link": "https://monitor.al/kanadaja-do-te-vendose-tarifa-100-per-automjetet-elektrike-te-prodhuara-ne-kine/", "article_description": "Qeveria kanadeze njoftoi një taksë 100% për makinat elektrike (EV) të prodhuara në Kinë dhe një t...", "time_of_post": "Aug 27, 2024", "image_url": "https://monitor.al/wp-content/uploads/2024/09/makina-elektrike-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.6218278408050537, "article_body": "Qeveria kanadeze njoftoi një taksë 100% për makinat elektrike (EV) të prodhuara në Kinë dhe një taksë 25% për çelikun dhe aluminin, duke iu bashkuar aleatëve perëndimorë për të mbrojtur prodhuesit vendas.\nKjo lëvizje pasqyron atë të Shteteve të Bashkuara, partnerit më të afërt tregtar të Kanadasë, ku administrata Biden prezantoi një tarifë 100% për automjetet elektrike të prodhuara në Kinë në maj.\nNë të kundërt, Bashkimi Europian planifikon të vendosë taksa shumë më të ulëta për importet nga Kina, veçanërisht për automjetet Tesla.\nVendimi u mor pas një takimi tre-ditor me dyer të mbyllura ku morën pjesë Këshilltari i Sigurisë Kombëtare i SHBA-së, Jake Sullivan, kryeministri kanadez Justin Trudeau dhe ministrat e kabinetit në Halifax, Nova Scotia.\nTrudeau deklaroi: “Aktorë si Kina kanë zgjedhur t’i japin vetes një avantazh të padrejtë në tregun global, duke kompromentuar sigurinë e industrive tona kritike dhe duke zhvendosur punëtorët e përkushtuar kanadezë të automjeteve dhe metaleve.”\nAi gjithashtu theksoi se Otava do të vazhdojë të punojë me SHBA-në dhe aleatët e saj,në mënyrë që konsumatorët në mbarë botën të mos penalizohen padrejtësisht nga praktikat jotregtare të vendeve si Kina.\nTarifat e reja të EV, të cilat përfshijnë tarifa për disa automjete hibride të pasagjerëve, kamionë, autobusë dhe furgona dërgesash, do të hyjnë në fuqi më 1 tetor, duke iu shtuar taksës ekzistuese prej 6.1% për importet nga Kina.\nTaksat shtesë për çelikun dhe aluminin do të fillojnë në 15 tetor. Zëvendëskryeministrja Chrystia Freeland njoftoi se Kanadaja do të nisë gjithashtu një konsultim 30-ditor për të eksploruar tarifat e mundshme në sektorë të tjerë, duke përfshirë bateritë, produktet diellore, çipat dhe mineralet kritike.\nTaksa prej 100% do të prekë gjithashtu Teslan e pridhuar në Kinë, me aksionet e prodhuesit më të madh në botë të EV-ve që ranë 3% të hënën.\nQeveria kanadeze deklaroi se prodhuesit e makinave nuk do të ndikohen nëse zhvendosin prodhimin nga Kina në vende të tjera.\nNë fakt, prodhuesit kinezë të automjeteve elektrike ende nuk kanë zënë një pjesë të konsiderueshme të tregut në Kanada, me automjetet elektrike kryesore që janë Tesla të prodhuara në Kinë.\nTë dhënat nga Zyra e Statistikave të Kanadasë tregojnë se vlera e automjeteve elektrike kineze të importuara nga Kina në Kanada u rrit në 2.2 miliardë dollarë vitin e kaluar, nga 100 milion dollarë në 2022. Sipas të dhënave nga Vankuveri, importet nga Kina u rritën me 460% në vitin 2023 kur Tesla filloi të shesë automjete elektrike të prodhuara nga Shangai në Kanada.\nMegjithatë, shqetësimi kryesor i qeverisë kanadeze janë prodhuesit e tjerë kinezë të EV, si BYD, i cili planifikon të hyjë në treg në vitin 2025.\nNë të kundërt, Komisioni Europian përditësoi tarifat e tij të reja për Kinën, duke ulur një tarifë shtesë për automjetet elektrike Tesla të prodhuara në Kinë në 9%, nga 20.8% e planifikuar më parë. / Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Ekonomia e SHBA-së zgjerohet me 3% ndërsa shpenzimet konsumatoret rriten", "article_link": "https://monitor.al/ekonomia-e-shba-se-zgjerohet-me-3-ndersa-shpenzimet-konsumatoret-rriten/", "article_description": "Ekonomia amerikane u rrit me ritëm pak më të fortë në tremujorin e dytë, sesa raportohej fillimis...", "time_of_post": "Aug 29, 2024", "image_url": "https://monitor.al/wp-content/uploads/2024/09/nju-jork-690x386.jpg", "depth": 2, "download_timeout": 180.0, "download_slot": "monitor.al", "download_latency": 2.5833539962768555, "article_body": "Ekonomia amerikane u rrit me ritëm pak më të fortë në tremujorin e dytë, sesa raportohej fillimisht, duke reflektuar një rritje të shpenzimeve konsumatore, që kompensoi aktivitetin më të dobët në kategoritë e tjera.\nProdhimi i Brendshëm Bruto u rrit me një normë vjetore prej 3% gjatë periudhës prill-qershor, nga vlerësimi i mëparshëm prej 2.8%, sipas shifrave të Byrosë së Analizës Ekonomike. Motori kryesor i rritjes së ekonomisë – shpenzimet personale – u rritën 2.9%, kundrejt vlerësimit të mëparshëm prej 2.3%.\nNjë raport i veçantë i qeverisë tregoi se aplikimet fillestare për përfitimet e papunësisë kishin ndryshuar pak, në 231,000. Yield-et e thesarit u rritën dhe kontratat e së ardhmes së indeksit S&P 500 mbetën më të larta, ndërsa dollari u forcua.\nTreguesi tjetër kryesor i aktivitetit ekonomik – të ardhurat e brendshme bruto – u rritën me 1.3% të moderuar në vlerësimin e parë të qeverisë për periudhën, duke u përputhur me fitimin e tremujorit të parë. Ndërsa PBB mat shpenzimet për mallra dhe shërbime, GDI (Gross Domestic Income, të ardhurat e brendshme bruto) mat të ardhurat e krijuara dhe kostot e shkaktuara nga prodhimi i të njëjtave mallra dhe shërbime. Mesatarja e dy masave të rritjes ishte 2.1%.\nRritja është ngadalësuar deri më tani këtë vit, pas përshpejtimit të gjysmës së dytë të 2023. Parashikuesit shohin një rritje të moderuar për pjesën e mbetur të 2024, pasi kostot e larta të huamarrjes vazhdojnë të filtrojnë ekonominë. Në të njëjtën kohë, Rezerva Federale do të fillojë të ulë normat e interesit muajin e ardhshëm, pasi inflacioni ngadalësohet, gjë që mund të sigurojë një lehtësim për sektorët e ndikuar rëndë nga kostot e huamarrjes, si strehimi dhe prodhimi.\nRishikimi në rritje i shpenzimeve konsumatore reflektoi përparime më të forta në blerjet e mallrave dhe shërbimeve. Kontribuesit kryesorë ishin shpenzimet e shtuara për kujdesin shëndetësor, strehimin dhe shërbimet e komunitetit dhe të kohës së lirë .\nTë dhënat e GDI përfshijnë shifra mbi fitimet e korporatave. Në tremujorin e dytë, fitimet e rregulluara para tatimit u rritën me 1.7%. Fitimet pas tatimit, si pjesë e vlerës së shtuar bruto për korporatat jofinanciare, një masë e marzheve agregate të fitimit, u rritën në 15.4% në tremujorin e dytë nga 15.2% në tremujorin e mëparshëm.\nDiskutimi rreth fitimeve të korporatave ka zënë qendër të fushatës elektorale, me Zëvendës Presidenten Kamala Harris, kandidaten demokrate për presidente, duke vendosur masa të reja gjithëpërfshirëse për familjet. Ajo po kërkon rritje të mëdha taksash për korporatat dhe individët me të ardhura të larta, ndërsa ish-presidenti Donald Trump ka premtuar ulje të reja taksash, për të forcuar ekonominë.\nNë frontin e inflacionit, metrika e preferuar e Fed – indeksi i çmimeve të shpenzimeve të konsumit personal (personal consumption expenditures price index, PCE) – u rrit me një normë vjetore prej 2.5% në tremujorin e dytë, pak më poshtë nga parashikimi fillestar. Duke përjashtuar ushqimin dhe energjinë, matësi kryesor PCE u rrit me 2.8%, kundrejt 2.9% në vlerësimin e mëparshëm.\nEkonomistët presin publikimin e të premtes të të dhënave mujore të PCE për korrikun. Aktualisht parashikohet të tregojë se matësi, duke përjashtuar ushqimin dhe energjinë, u rrit 2.7% nga i njëjti muaj i vitit të kaluar.\nZyrtarët e Fed kanë treguar kohët e fundit se janë më të përqendruar në anën e tregut të punës, tani që inflacioni është ulur kryesisht. Kryetari Jerome Powell tha javën e kaluar se bankierët qendrorë “nuk parashikojnë ulje të mëtejshme në kushtet e tregut të punës”. / Bloomberg\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Industria e udhëtimeve do të kontribuojë me 11 trilionë dollarë në PBB-në globale në 2024", "article_link": "https://monitor.al/industria-e-udhetimeve-do-te-kontribuoje-me-11-trilion-dollare-ne-pbb-ne-globale-ne-2024/", "article_description": "Sipas një raporti vjetor të Këshillit Botëror të Udhëtimit dhe Turizmit (WTTC), 1 dollarë nga çdo...", "time_of_post": "Sep 4, 2024", "image_url": "https://monitor.al/wp-content/uploads/2024/09/Udhetime-turizmi-690x461.jpg", "depth": 2, "download_timeout": 180.0, "download_slot": "monitor.al", "download_latency": 1.929929256439209, "article_body": "Sipas një raporti vjetor të Këshillit Botëror të Udhëtimit dhe Turizmit (WTTC), 1 dollarë nga çdo 10 dollarë të shpenzuar globalisht në vitin 2024, do të jetë në udhëtime, ndërsa njerëzit rezervojnë me shpejtësi hotelet, lundrimet dhe fluturimet.\nKontributi i industrisë së udhëtimit dhe turizmit në prodhimin e brendshëm bruto global, pritet të arrijë shifra edhe më të larta, pasi konsumatorët e shohin gjithnjë e më shumë udhëtimin, si një pjesë thelbësore të buxheteve të tyre.\nWTTC vlerëson se kontributi i industrisë në PBB-në globale në vitin 2024, do të rritet me 12.1%, në 11.1 trilion dollarë, duke përbërë 10% të PBB-së globale. Kjo përfaqëson një rritje prej rreth 7.5% nga shifra rekord e mëparshëm i vendosur në vitin 2019.\n“Pavarësisht disa shqetësimeve vitin e kaluar duke shkuar në një recesion global dhe inflacion të lartë, këtë vit po shohim që udhëtimet dhe turizmi të jenë një fuqi e vërtetë ekonomike globalisht,” tha Julia Simpson, CEO e organizatës jofitimprurëse.\nShpenzimet e udhëtimit në ekonomitë e SHBA-së, Kinës dhe Gjermanisë pritet të kontribuojnë më së shumti në PBB.\nSektori pritet të mbështesë afro 348 milionë vende pune në vitin 2024, ose 13.6 milionë vende pune më shumë se në vitin 2019, rekordi i mëparshëm para pandemisë. Industria ende po punëson për të plotësuar vende pune në sektorin e turizmit që po zgjerohet me shpejtësi.\nNë Shtetet e Bashkuara, aktualisht ka 1 milion vende pune në industrinë e mikpritjes, sipas Shoqatës së Udhëtimit të SHBA. Punësimi total në SHBA ishte rreth 27 milionë vende pune në vitin 2023, sipas WTTC. / Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Shqetësimi për kostot e banesave arrin rekord në vendet e pasura", "article_link": "https://monitor.al/shqetesimi-per-kostot-e-banesave-arrin-rekord-ne-vendet-e-pasura/", "article_description": "Rritja e kostove të hipotekave dhe qiratë më të larta janë kombinuar me mungesën kronike të ndërt...", "time_of_post": "Sep 3, 2024", "image_url": "https://monitor.al/wp-content/uploads/2024/09/shtepi-europe-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.110966444015503, "article_body": "Pakënaqësia mbi kostot e strehimit ka arritur kulmin në të gjithë vendet e pasura, duke u ngritur mbi shqetësimet e tjera, si kujdesi shëndetësor dhe arsimi.\nGjysma e të anketuarve në vendet e OECD (Organisation for Economic Co-operation and Development, Organizata për Bashkëpunim dhe Zhvillim Ekonomik) janë të pakënaqur me disponueshmërinë e banesave të përballueshme, sipas shifrave të Gallup Analytics, një rritje e mprehtë, që kur bankat qendrore rritën normat e interesit, për t’u përballur me periudhën më të keqe të inflacionit në një gjeneratë.\nNdërsa normat më të larta kanë ndihmuar në uljen e çmimeve të pronave në disa vende europiane, banesat mbeten më të shtrenjta se përpara pandemisë – edhe para se të faktorizohen në kosto më të larta të huamarrjes.\nNë SHBA, çmimet e banesave janë rritur pavarësisht rritjes së normave të interesit. Pothuajse 60 % e të anketuarve në ekonominë më të madhe në botë, thanë se ishin të pakënaqur me sasinë e banesave me çmime të përballueshme.\nNdërkaq, qiratë janë rritur, në një kohë kur çmimet më të larta për sendet e tjera thelbësore, si ushqimet dhe karburantet, kanë ulur të ardhurat.\nStudiuesit fajësojnë pjesërisht mungesën e ndërtimit të shtëpive të reja për krizën e përballueshmërisë.\nAndrew Wishart, analist në Capital Economics, tha: “Tendencat e popullsisë mund të lëvizin shumë më shpejt, sesa mund të ndryshohet oferta e banesave.”\nPakënaqësia për strehimin do të luajë një rol të rëndësishëm në zgjedhjet e këtij viti, veçanërisht në SHBA, ku votuesit shkojnë në qendrat e votimit në nëntor.\nÇmimi mesatar i banesave tani është pothuajse 38 % më i lartë se kur presidenti amerikan Joe Biden mori detyrën në janar 2021, sipas indeksit Case-Shiller.\nStudimet e Universitetit të Harvardit, treguan se pagesa mujore e strehimit për një shtëpi me çmim mesatar me një kredi me depozitë të ulët, siç favorizohej nga blerësit për herë të parë, ishte tani 3,096 dollarë – krahasuar me rreth 2,000 dollarë në janar 2021.\nNdërkohë, shumë pronarë ekzistues kanë mbyllur hipotekat 30-vjeçare me tarifa jashtëzakonisht të ulëta dhe në tërësi po paguajnë më pak për shërbimin e borxhit, si përqindje e të ardhurave se në çdo kohë, që nga viti 1980, sipas Harvardit.\nTë dhënat e Gallup, bazuar në përgjigjet e më shumë se 37,000 njerëzve në 37 vendet, që përbëjnë OECD, tregojnë se pakënaqësia për përballueshmërinë e banesave është më e larta tek moshat nën 30 vjeç dhe ata të moshës 30 deri në 49 vjeç, shumë prej të cilëve mund të jenë duke u përpjekur të zotërojnë prona.\nRreth 44% e moshave mbi 50, ishin të pakënaqur me strehimin në vendet e OECD-së, por përqindja u rrit në 55% për moshat nën 30 vjeç dhe 56% për ata të moshës 30 deri në 49 vjeç.\nNë Angli, çmimet e banesave tani janë tetë herë më shumë se paga mesatare vjetore, sipas statistikave zyrtare. Ky është më shumë se dyfishi i raportit të parë, kur qeveria e fundit laburiste mori detyrën në 1997. Numri i familjeve, që jetojnë në strehim të përkohshëm në Angli është gjithashtu në një rekord të lartë.\nRreth 30% e popullsisë në vendet e pasura ishin të pakënaqur me sistemin e kujdesit shëndetësor, arsimin dhe transportin publik. Pakënaqësia me standardin e jetesës u rrit në vitin 2023, por vetëm pak, duke u rritur nga 24 në 25%.\nSondazhi Botëror i Gallup përpilohet çdo vit, me sondazhin e vitit 2023 bazuar në përgjigjet e 145,702 njerëzve në 142 vende dhe të peshuara sipas popullsisë. Të anketuarit janë pyetur për një sërë çështjesh socio-ekonomike dhe politike.\nDisa vende ku të dhënat e 2024 janë tashmë të disponueshme, kanë treguar një rritje të mëtejshme të pakënaqësisë mbi strehimin këtë vit. Në Gjermani, pjesa e atyre, që janë të pakënaqur për disponueshmërinë e banesave të përballueshme, u rrit në një nivel të ri prej 46%, nga 42% në 2023 dhe më shumë se dyfishi i niveleve deri në vitin 2012. Në Spanjë, përqindja e atyre, që janë të pakënaqur me strehimin, u rrit në 62% në 2024, më e larta që nga kriza financiare. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Tregu global i vendeve të punës tronditet nga tranzicioni i gjelbër", "article_link": "https://monitor.al/tregu-global-i-vendeve-te-punes-tronditet-nga-tranzicioni-i-gjelber/", "article_description": "Kalimi në energjinë e rinovueshme do të ketë një ndikim dramatik në kërkesat për aftësi, paga dhe...", "time_of_post": "Sep 12, 2024", "image_url": "https://monitor.al/wp-content/uploads/2024/09/tranzicioni-i-gjelber-690x394.jpg", "depth": 2, "download_timeout": 180.0, "download_slot": "monitor.al", "download_latency": 2.260453939437866, "article_body": "Ndërsa centrali prodhues i Europës fillon t’i kthejë shpinën qymyrit, shumë njerëz që punojnë në industrinë e qymyrit, kanë marrë një rrugë tjetër karriere.\nNë shifra të mëdha, punësimi në industritë e reja të gjelbra po lulëzon, me Agjencinë Ndërkombëtare të Energjisë së Rinovueshme (Irena), që numëron 13.7 milionë vende pune direkte dhe indirekte në energjinë e rinovueshme globalisht në vitin 2022. Tendenca është nxitur nga energjia diellore, e cila përbën më shumë se një të tretën e totalit. Sipas Irena, rreth 41 % e punëve të gjelbra janë në Kinë.\nAgjencia Ndërkombëtare e Energjisë (IEA) vlerëson se 8 milionë vende pune në energjinë e pastër do të shtohen globalisht deri në vitin 2030. Ato në lëndët djegëse fosile, parashikohen të bien me 2.5 milionë në të njëjtën periudhë.\nNdërsa kjo përfaqëson një rritje neto prej 5.7 milionë, punëtorët përballen me sfida. Një raport i OECD-së këtë vit zbuloi, se ndërsa punët me aftësi të larta, si inxhinierët dhe tregtarët e karbonit, priren të paguhen më mirë se ato në sektorë të tjerë, e njëjta gjë nuk ishte e vërtetë për rolet e tjera, si në riciklimin ose transportin e mallrave. Kishte gjithashtu shqetësime për ndikimin në komunitete, kur punësimi u zhvendos në vende alternative. Industritë e gjelbra mbeten gjithashtu më pak të bashkuara.\nEkspertët paralajmërojnë se ndikimi i tranzicionit në tregun e punës duhet të menaxhohet me kujdes.\nRaporti vjetor i OECD-së i Perspektivës së Punësimit, i publikuar muajin e kaluar, vlerëson se më shumë se 25 % e të gjitha vendeve të punës në vendet anëtare, do të “ndikohen fuqishëm nga politikat neto zero”, si pozitivisht ashtu edhe negativisht.\nParashikimet e raportit sugjerojnë gjithashtu se vendet e punës në industritë me emetime intensive në BE, të tilla si furnizimi me energji me lëndë djegëse fosile, minierat dhe prodhimi, do të bien me 14 % deri në vitin 2030. Edhe pse përbëjnë një pjesë relativisht të vogël të punësimit, punë të tilla priren të paguhen relativisht mirë dhe të bashkohen duke krijuar sindikata.\nTranzicioni i gjelbër vjen pasi punëtorët përballen me një mori sfidash të tjera, të tilla si inteligjenca artificiale dhe automatizimi, ndryshimi i praktikave të punës dhe vendeve të punës, në mënyra të vështira për t’u parashikuar.\nNë provincën lindore Mpumalanga të Afrikës së Jugut, mbyllja e termocentralit Komati me qymyr, në vitin 2022 ka shërbyer si një provë për mënyrën, sesi një nga vendet më të varura nga qymyri në botë, mund të menaxhojë tranzicionin e gjelbër.\nTë ndihmuar me një grant prej 2.2 milionë dollarësh nga Fondi Bezos Earth, 250 punonjësit e uzinës janë ritrajnuar për saldim, instalim të paneleve diellore, ruajtjen e baterive dhe aftësi të tjera të teknologjisë së rinovueshme, ndërsa 400 të tjerë do të certifikohen deri në nëntor.\nAfrika e Jugut, e cila ende merr 85 % të energjisë elektrike nga qymyri, siguroi 8.5 miliardë dollarë në vitin 2021 nga një grup vendesh të zhvilluara, duke përfshirë Mbretërinë e Bashkuar, SHBA dhe Francën, si pjesë e një marrëveshjeje historike për të financuar tranzicionin klimatik të vendit.\nPor, ndryshimet janë përballur me kundërshtimin nga sindikatat dhe politikanët pro qymyrit.\nNdërkohë, në SHBA, avokatët e punëtorëve thonë se janë të inkurajuar nga stimujt në Aktin për Reduktimin e Inflacionit të Presidentit Joe Biden. Paketa prej 369 miliardë dollarësh subvencionon punëdhënësit për të krijuar vende pune në industrinë e gjelbër, në komunitetet ku minierat e qymyrit janë në rënie dhe për të paguar pagat në nivelet, që mbizotërojnë midis punëtorëve në industri të ngjashme.\nPaga për minatorët e qymyrit në SHBA është 50 % mbi pagën mesatare, sipas Shoqatës Kombëtare të Minierave, e cila përfaqëson industrinë.\nNdërsa vendet përgatiten për samitin e ardhshëm vjetor të OKB-së për klimën në nëntor, mbështetësit e tranzicionit të gjelbër shpresojnë se do të vendosin angazhime rreth vendeve të punës, si trajnimi i fuqisë punëtore, në planet e veprimit për klimën.\n“Qeveritë dhe bizneset duhet të veprojnë tani,” tha Binnu Jeyakumar, këshilltar i lartë në koalicionin Poëering Past Coal Alliance të qeverive dhe bizneseve.\nSimon Quack, ish-punonjës në fabrikën e qymyrit RWE në Gjermani, ka ndryshuar vendin e punës për t’iu përshtatur tranzicionit të gjelbër. Tani ai punon në degën e energjisë së rinovueshme dhe thotë se punëtorët nuk duhet të kenë frikë nga tranzicioni. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Financimi i Bankës Botërore për klimën arrin nivel rekord, 42.6 miliardë dollarë në 2024", "article_link": "https://monitor.al/financimi-i-bankes-boterore-per-klimen-arrin-nivel-rekord-42-6-miliarde-dollare-ne-2024/", "article_description": "Banka Botërore njoftoi se ofroi një nivel rekord 42.6 miliardë dollarë për financimin e projektev...", "time_of_post": "Sep 20, 2024", "image_url": "https://monitor.al/wp-content/uploads/2024/09/permbytje-690x388.jpg", "depth": 2, "download_timeout": 180.0, "download_slot": "monitor.al", "download_latency": 1.9548799991607666, "article_body": "Banka Botërore njoftoi se ofroi një nivel rekord 42.6 miliardë dollarë për financimin e projekteve për klimën gjatë vitit fiskal 2024, një rritje prej 10%, mbi 38.6 miliardë dollarë nga viti i kaluar dhe afër objektivit të organizatës për 45% të financimit total dedikuar për projektet e klimës.\nRritja prej 4 miliardë dollarësh në financim gjatë vitit fiskal, që përfundoi më 30 qershor, tregon përparim drejt objektivave të bankës, por është shumë më pak se triliona dollarë burime shtesë, të nevojshme çdo vit për të financuar tranzicionin në energji të pastër në vendet në zhvillim.\nPresidenti i Bankës Botërore Ajay Banga, ka rritur levën e bilancit dhe ka marrë masa të tjera të mjaftueshmërisë së kapitalit, për të arritur një kapacitet vjetor prej 10 deri në 12 miliardë dollarë shtesë në huadhënie gjatë 10 viteve, për të ndihmuar në trajtimin e ndryshimeve klimatike dhe krizave të tjera globale, duke përfshirë pandemitë, misionit të përhershëm të bankës për të luftuar varfërinë dhe nxitur zhvillim.\nNë dhjetor banka u zotua të ndajë 45% të totalit të kredisë së saj për vitin fiskal 2025, i cili filloi më 1 korrik, për të mbështetur përshtatjen dhe zbutjen e klimës.\nBanka Ndërkombëtare për Rindërtim dhe Zhvillim, dega kryesore e huadhënies për vendet me të ardhura të mesme, dhe Shoqata Ndërkombëtare e Zhvillimit, e cila u shërben vendeve më të varfra, së bashku dhanë 31 miliardë dollarë në financimin e projekteve për klimën, nga të cilat 10.3 miliardë dollarë mbështetën në mënyrë specifike investimet në përshtatje dhe elasticitet.\nInternational Finance Corp, dega e huadhënies së sektorit privat, siguroi 9.1 miliardë dollarë financim afatgjatë për klimën. Agjencia e Garancisë Shumëpalëshe të Investimeve, dega e sigurimit të rrezikut politik dhe zgjerimit të kredisë së bankës, dha 2.5 miliardë dollarë në financimin e klimës për vitin fiskal 2024. / Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Ari i afrohet niveleve rekord përpara vendimeve për normat nga bankat qendrore", "article_link": "https://monitor.al/ari-i-afrohet-niveleve-rekord-perpara-vendimeve-per-normat-nga-bankat-qendrore/", "article_description": "Çmimet e arit janë pranë niveleve më të larta të të gjitha kohërave përpara vendimeve kryesore të...", "time_of_post": "Sep 17, 2024", "image_url": "https://monitor.al/wp-content/uploads/2024/09/Ari-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.1077721118927, "article_body": "Çmimet e arit janë pranë niveleve më të larta të të gjitha kohërave përpara vendimeve kryesore të bankës qendrore për normat këtë javë.\nKontratat e së ardhmes së arit tejkaluan 2,600 dollarë (për ons për herë të parë të premten e kaluar dhe ruajtën atë nivel të hënën, pavarësisht nga një tërheqje e lehtë.\nNdërkohë, ari arriti një nivel të lartë prej 2,589 dollarë për ons përpara se të ulet në 2,577 dollarë gjatë hapjes së bursave në Azi ditën e sotme. Metali i çmuar është rritur gjatë shtatë muajve të fundit, duke fituar më shumë se 500 dollarë për ons, ose 24%, që kur kapërceu vlerën kritike prej 2,080 dollarë në mars.\nFokusi i kësaj jave do të jetë në vendimet e normave të interesit nga tre banka qendrore kryesore: Rezerva Federale, Banka e Anglisë dhe Banka e Japonisë. Ari ka të ngjarë të mbetet në qendër të vëmendjes, pasi pasiguritë e vazhdueshme rreth rritjes ekonomike globale mund të ndikojnë më tej në vrullin e tij.\n \nDobësia e fundit e dollarit amerikan ka qenë një shtytës kryesor pas rritjes së çmimeve të arit gjatë muajve të fundit.\nIndeksi i dollarit amerikan (DXY), i cili mat vlerën e monedhës së gjelbër kundrejt një shporte prej gjashtë monedhash kryesore, ka rënë me 5.7% që nga kulmi i tij në prill, duke rënë në pak më shumë se 100 – një nivel që nuk është parë që nga dhjetori 2023.\nNiveli 100 është një prag kritik psikologjik për indeksin USD. Nëse bie nën këtë shenjë, dollari amerikan ka të ngjarë të dobësohet më tej, duke nxitur potencialisht një rritje tjetër të çmimeve të arit.\nKjo është për shkak të marrëdhënies së kundërt midis çmimeve të arit dhe vlerës së dollarit amerikan, si dhe normave të interesit. Një dollar më i dobët e bën arin më të përballueshëm në monedha të tjera, duke rritur kërkesën.\nPër më tepër, normat më të ulëta të interesit zvogëlojnë interesin për aktivet si paratë e gatshme, duke e bërë arin një ruajtës më tërheqës të vlerës.\nPër më tepër, përparimi i Bankës së Japonisë në shtrëngimin e politikës monetare mund të forcojë jenin japonez dhe të dobësojë më tej dollarin amerikan. Kjo mund të çojë në rritjen e paqëndrueshmërisë së tregut dhe një kërkesë në rritje për asete të sigurta si ari.\n \nAri konsiderohet gjerësisht si një aktiv tradicional i sigurt, i njohur për ruajtjen ose rritjen e vlerës gjatë periudhave të pasigurisë ekonomike, paqëndrueshmërisë së tregut ose paqëndrueshmërisë gjeopolitike.\nNgjarjet e fundit, si konfliktet në Lindjen e Mesme dhe lufta e vazhdueshme në Ukrainë, kanë kontribuar më tej në këto pasiguri, duke nxitur kërkesën për ar.\nPeizazhi ekonomik global ka luajtur gjithashtu rol vendimtar në mbështetjen e rritjes së çmimeve. Siç theksohet nga Këshilli Botëror i Arit: “Një mjedis gjithnjë e më kompleks gjeopolitik dhe financiar po e bën menaxhimin e rezervave të arit nga bankat qendrore më të rëndësishëm se kurrë.”\nTë dhënat ekonomike tregojnë një ngadalësim të konsiderueshëm të rritjes globale, me ekonomitë kryesore të Europës në stanjacion, rimëkëmbjen ekonomike të Kinës të lëkundur dhe rritja më e ulët e SHBA-së.\nNdërsa bankat qendrore largohen nga rritjet agresive të normave, shqetësimet rreth ngadalësimeve ekonomike dhe recesioneve të mundshme janë intensifikuar. Rritja e tensioneve gjeopolitike, së bashku me dobësimin e tregut të punës dhe rënien e shpenzimeve konsumatore, kanë shtuar shqetësimin.\nNë vitin 2023, shumë banka qendrore perëndimore ndaluan papritmas programet e tyre të lehtësimit sasior (QE) dhe filluan rritjet agresive të normave për të luftuar inflacionin. Megjithatë, lufta kundër inflacionit ka ardhur me koston e rritjes ekonomike, veçanërisht në eurozonë.\n \nShqetësimet e investitorëve janë rritur në lidhje me aftësinë e ekonomisë amerikane për të arritur një ulje të butë, pasi të dhënat e fundit tregojnë për një ngadalësim të dukshëm në tregun e punës.\nNdryshimet në yield-et e obligacioneve 10-vjeçare dhe dyvjeçare të qeverisë amerikane muajin e kaluar – zakonisht një shenjë paralajmëruese e një recesioni të afërt – ka nxitur gjithashtu shqetësime. Një ulje e thellë e normës nga Rezerva Federale mund të sinjalizojë urgjencën për uljen e normave të interesit në përgjigje të përkeqësimit të kushteve ekonomike.\nPër më tepër, disa ekonomi të zhvilluara, duke përfshirë Gjermaninë, Britaninë e Madhe, Japoninë dhe Zelandën e Re, kanë kaluar në recesione teknike në 2023 dhe 2024, të përcaktuara si dy tremujorë radhazi rritje negative të PBB-së.\nKombinimi i faktorëve ekonomikë dhe gjeopolitikë ka të ngjarë të mbajë arin në krye, si një opsion i sigurt investimi. / Euronews\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Ngrohja globale dyfishoi mundësinë e shiut ekstrem në Europë në shtator", "article_link": "https://monitor.al/ngrohja-globale-dyfishoi-mundesine-e-shiut-ekstrem-ne-europe-ne-shtator/", "article_description": "Ndotja nga ngrohja e planetit dyfishoi mundësinë e niveleve ekstreme të shiut, që goditi Europën Qendrore në shtator, ka zbuluar një studim nga World Weather Attribution (WWA). ...", "time_of_post": "Sep 25, 2024", "image_url": "https://monitor.al/wp-content/uploads/2024/09/stuhia-boris-europe-qendrore-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.056849718093872, "article_body": "Ndotja nga ngrohja e planetit dyfishoi mundësinë e niveleve ekstreme të shiut, që goditi Europën Qendrore në shtator, ka zbuluar një studim nga World Weather Attribution (WWA).\nStudiuesit zbuluan se ngrohja globale përkeqësoi katër ditët e reshjeve të dendura, që çuan në përmbytje vdekjeprurëse në vende nga Austria në Rumani.\nShirat u bënë të paktën 7% më të forta nga ndryshimet klimatike, i cili bëri që qytetet të goditeshin me vëllime uji, që do të kishin pasur 50 % gjasa që të ndodhnin, nëse njerëzit nuk do ta kishin ngrohur planetin.\nStuhia Boris qëndroi gjatë mbi Europën Qendrore në mes të shtatorit dhe shkaktoi sasi rekord shiut në Austri, Republikën Çeke, Hungari, Poloni, Rumani dhe Sllovaki. Shirat e dendur i shndërruan rrjedhat e qeta në lumenj të egër, duke shkaktuar përmbytje, që shkatërruan shtëpi dhe vranë 22 njerëz.\nStudiuesit thanë se masat për t’u përshtatur kishin ulur numrin e vdekjeve në krahasim me përmbytjet e ngjashme, që goditën rajonin në 1997 dhe 2002. Ata kërkuan mbrojtje më të mirë nga përmbytjet, sisteme paralajmërimi dhe plane reagimi ndaj fatkeqësive dhe paralajmëruan kundër vazhdimit të rindërtimit në rajonet e rrezikuara nga përmbytjet.\n“Këto përmbytje tregojnë se sa i kushtueshëm po bëhet ndryshimi klimatik,” tha Maja Vahlberg, këshilltare teknike në Qendrën Klimatike të Gjysmëhënës së Kuqe të Kryqit të Kuq dhe bashkëautore e studimit. “Edhe me ditë përgatitjesh, ujërat e përmbytjeve gjithsesi shkatërruan qytete, mijëra shtëpi dhe bënë që Bashkimi Europian të zotohej për 10 miliardë euro ndihmë”.\nShkencëtarët krahasuan reshjet e regjistruara në Europën Qendrore gjatë katër ditëve në shtator, me sasitë e simuluara për një botë, që është 1.3 gradë më e ftohtë – niveli i ngrohjes i shkaktuar deri më sot nga djegia e lëndëve djegëse fosile dhe shkatërrimi i natyrës. Ata ia atribuuan një “dyfishim të gjasave dhe një rritje prej 7% në intensitet” ndikimit njerëzor.\nFizikanët kanë treguar se çdo gradë celsius e ngrohjes, lejon që ajri të mbajë 7% më shumë lagështi, por nëse do ta bëjë këtë varet nga disponueshmëria e ujit. Shirat në Europën Qendrore u lëshuan kur ajri i ftohtë nga Arktiku u takua me ajrin e ngrohtë dhe të lagësht nga Mesdheu dhe Deti i Zi.\nWWA e përshkroi javën pas stuhisë Boris si “hiperaktive”, sepse 12 fatkeqësi në mbarë botën shkaktuan kriteret e saj për analizë, më shumë se në çdo javë në historinë e organizatës.\nStudimi nuk u përpoq të zbulonte se sa ngrohja globale kishte rritur shkatërrimin e shkaktuar nga shirat, por studiuesit thanë se edhe rritjet e vogla të reshjeve, rritën në mënyrë disproporcionale dëmet.\n“Pothuajse kudo në botë është rasti, që një rritje e vogël e reshjeve çon në një rritje të ngjashme të rendit të madhësisë së përmbytjeve,” tha Friederike Otto, një shkencëtare klimatike në Institutin Grantham të Imperial College në Londër dhe bashkëautore e studimit. “Por kjo çon në një rritje shumë më të madhe të dëmeve.” / The Guardian\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Mbrojtja e fjalës së lirë", "article_link": "https://monitor.al/mbrojtja-e-fjales-se-lire/", "article_description": "Ndërsa Brazili ndalon aplikacionin X të Elon Musk, kush do ta mbrojë lirinë e fjalës? Liria e shprehjes është shndërruar në luftë ideologjish dhe ata që duhet ta mbrojnë, po hes...", "time_of_post": "Sep 20, 2024", "image_url": "https://monitor.al/wp-content/uploads/2024/09/Media-sociale-fjala-e-lire-1148-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.574568033218384, "article_body": " \nNë Brazil, gjyqtarët kanë bllokuar qasjen në platformën X, një nga rrjetet sociale më të njohura të vendit, shkruan The Economist.\nNë Francë, prokurorët i kanë ndaluar shefit të aplikacionit Telegram që të largohet nga vendi, ndërsa po kryejnë hetime.\nNë Britani, gjykatësit kanë dënuar me burg përdoruesit e mediave sociale për mesazhet e postuara në internet, gjatë protestave të kohëve të fundit.\nNë Amerikë, ka plane për të ndaluar TikTok, një aplikacion jashtëzakonisht popullor, në pronësi kineze. Argumentet për mbrojtjen e lirisë së fjalës kanë filluar të vlojnë, ndërsa qeveritë po shtrëngojnë lirinë e shprehjes në internet.\nNë disa raste, goditja qeveritare është e justifikuar.\nPër shembull, në rastin e Francës kundër Telegram, një platformë e themeluar nga Rusia dhe që ka 50% më shumë përdorues se X, autoritetet franceze e bënë ndalimin, sepse po hetojnë përmbajtjen e jashtëligjshme që qarkullon në këtë aplikacion, i cili ka vetëm rreth 50 punonjës, dhe prej kohësh është përdorur nga kriminelë për të shpërndarë materiale që përfshijnë abuzimin seksual të fëmijëve, reklamimin e drogës dhe llojeve të tjera të kontrabandës.\nTelegram i ka quajtur akuzat franceze “absurde” dhe këmbëngul se u është përmbajtur normave dixhitale europiane. Sido që të përfundojë hetimi francez, ai të paktën po shënjestron diçka të paligjshme.\nMund të gjejmë deri diku arsyetim edhe në goditjen amerikane ndaj aplikacionit TikTok, i cili përdoret nga më shumë se 1 miliard njerëz në mbarë botën dhe ka tronditur një treg jo konkurrues.\nPor duke qenë se kompania mëmë e TikTok e ka selinë në Pekin, ka rrezik që aplikacioni të manipulohet nga Partia Komuniste Kineze.\nKjo është e rëndësishme, sepse shumë përdorues e përdorin aplikacionin si burimin e tyre të lajmeve. Individët e kanë të drejtën e lirisë së fjalës, ama jo qeveritë e huaja. Ndalimi i TikTok mund të jetë një mjet i arsyeshëm, në rast se firma nuk ndërpret lidhjet e saj me Pekinin.\nMegjithatë, ka pasur raste të tjera kur qeveritë janë përpjekur të censurojnë dhe të ndëshkojnë fjalën e lirë që mbrohet me ligj.\nPër shembull, Brazili e ka ndaluar aplikacionin X në vend, sepse nuk ka pranuar të përmbushë urdhrat e paqarta të gjykatës, për të hequr disa dhjetëra llogari, duke përfshirë ato që u përkasin anëtarëve të Kongresit të Brazilit.\nPërdoruesit që përpiqen të hyjnë në platformë, mund të gjobiten rëndë. India, Emiratet e Bashkuara Arabe dhe vende të tjera, po përpiqen të dobësojnë enkriptimin. Malajzia ka thënë se postimet për fenë duhet të ndalohen nga Departamenti i Zhvillimit Islamik.\nDemokracitë e pasura po synojnë gjithashtu censurën. Bashkimi Europian po heton platformën X për nxitjen e keqinformimit dhe racizmit, të dyja veprime të këqija, por që nuk janë të përshtatshme për rregullim ligjor.\nBritania ka të drejtë të burgosë ata qytetarë që nxisin dhunën online dhe të presë që platformat të respektojnë ligjin, por kur dënoi një burrë për një postim në Twitter të konsideruar thjesht “shumë fyes”, ajo i kaloi kufijtë, duke kryer një censurë të pajustifikuar.\nEdhe në Amerikë, e cila ka traditën më të fortë në botë të fjalës së lirë, platforma Facebook ka akuzuar Shtëpinë e Bardhë se është përpjekur të ndalojë satirën për Covid-19.\nDebatet për fjalën e lirë dhe ligjin, kanë ekzistuar që nga shpikja e librit. Qëndrimi ynë është i qartë: vetëm duke pasur lirinë për të gabuar, shoqëritë mund të përparojnë ngadalë drejt asaj që është e drejtë.\nAjo që ka ndryshuar sot, është se kundërshtimet më të forta për shtypjen e fjalës së lirë, po vijnë nga personalitete të krahut të djathtë si Elon Musk, shefi i platformës X, ndërsa shumë të vetëquajtur “liberalë”, duartrokasin atë që e quajnë një goditje ndaj miliarderëve që mbështesin Donald Trump.\nNdërsa fjala e lirë po bëhet një fushëbetejë e luftërave ideologjike, njerëzit që nuk pajtohen me mendimet e Elon Musk dhe përkrahësve të tij, e kanë miratuar censurën.\nAta duhet të zgjohen. Kufizimet shtrënguese prekin të gjithë njerëzit që përdorin platformat online, jo vetëm miliarderët që i zotërojnë ato.\nPër më tepër, liria e shprehjes nuk është e sigurt as në duart e individëve si Elon Musk, i cili padit ata me të cilët nuk pajtohet, ndalon fjalët që nuk i pëlqejnë nga platforma e tij dhe mbështet Vladimir Putinin, një autoritar i cili ka si mjet të parapëlqyer të shtypjes së fjalës së lirë, helmin Novichok.\nAftësia për të folur lirisht, është ndoshta vlera më thelbësore liberale. Është koha që liberalët e vërtetë, të flasin dhe ta mbrojnë atë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Çmimet e naftës rriten me 1% për shkak të stuhisë në SHBA dhe frikës së luftës Izrael-Iran", "article_link": "https://monitor.al/cmimet-e-naftes-rriten-me-1-per-shkak-te-stuhise-ne-shba-dhe-frikes-se-luftes-izrael-iran/", "article_description": "Çmimet e naftës u rritën me më shumë se 1% këtë të enjte, të mbështetur nga një rritje e kërkesës për karburant ndërsa një stuhi e madhe goditi Floridën në Shtetet e Bashkuara, ...", "time_of_post": "7 days më parë", "image_url": "https://monitor.al/wp-content/uploads/2024/10/Nafta-bote-1-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.383458137512207, "article_body": "Çmimet e naftës u rritën me më shumë se 1% këtë të enjte, të mbështetur nga një rritje e kërkesës për karburant ndërsa një stuhi e madhe goditi Floridën në Shtetet e Bashkuara, me në fokus edhe rreziqet e furnizimit në Lindjen e Mesme.\nKontratat e së ardhmes së naftës Brent u rritën me 1,01 dollarë, ose 1,3%, në 77,59 dollarë për fuçi. Ndërsa kontratat e së ardhmes së Teksasit Perëndimor të SHBA (WTI) u rritën me 1 dollarë ose 1.4%, në 74.24 dollarë.\nNë Shtetet e Bashkuara, prodhuesi dhe konsumatori më i madh i naftës në botë, uragani Milton arriti në tokë në Florida, duke ndihmuar në rritjen e çmimeve të naftës së papërpunuar.\nÇmimet u rritën këtë muaj pasi Irani lëshoi ​​më shumë se 180 raketa kundër Izraelit më 1 tetor, duke rritur mundësinë e hakmarrjes ndaj objekteve iraniane të naftës. Me Izraelin që ende nuk është përgjigjur, standardet e naftës së papërpunuar janë lehtësuar edhe një herë dhe kanë mbetur relativisht të sheshta gjatë javës.\nPor investitorët qëndruan të kujdesshëm, duke pasur parasysh se ministri izraelit i mbrojtjes Yoav Gallant premtoi se çdo goditje kundër Iranit do të ishte “vdekjeprurëse, e saktë dhe befasuese”.\nPresidenti i SHBA Joe Biden foli me kryeministrin izraelit Benjamin Netanyahu për planet e Izraelit në lidhje me Iranin, megjithëse analistët e ANZ thanë se ekziston shqetësimi në rritje se aleatët e Izraelit kanë pak ndikim në strategjinë e tij.\nAdministrata e Informacionit të Energjisë në SHBA (EIA) uli të martën parashikimin e kërkesës për vitin 2025 për dobësimin e aktivitetit ekonomik në Kinë dhe Amerikën e Veriut./ Reuters\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Aktiviteti global i prodhimit goditet nga pasiguria ekonomike", "article_link": "https://monitor.al/aktiviteti-global-i-prodhimit-goditet-nga-pasiguria-ekonomike/", "article_description": "Aktiviteti global i fabrikave u dobësua në shtator pasi kërkesa e butë dhe pasiguria ekonomike treguan një perspektivë të ashpër, duke i mbajtur politikëbërësit nën presion për ...", "time_of_post": "Oct 1, 2024", "image_url": "https://monitor.al/wp-content/uploads/2024/10/OYLJ2LWYKJKJRL43KMEXII4HRY-690x471.avif", "depth": 2, "download_timeout": 180.0, "download_slot": "monitor.al", "download_latency": 2.5576069355010986, "article_body": "Aktiviteti global i fabrikave u dobësua në shtator pasi kërkesa e butë dhe pasiguria ekonomike treguan një perspektivë të ashpër, duke i mbajtur politikëbërësit nën presion për të mbështetur rritjen e brishtë.\nAktiviteti i prodhimit në të gjithë zonën e euros u ngadalësua me ritmin më të shpejtë këtë vit, pasi kërkesa u zbeh ndjeshëm pavarësisht se fabrikat ulën çmimet dhe Gjermania, ekonomia më e madhe e Europës, regjistroi përkeqësimin më të theksuar të kushteve për 12 muaj.\nIndeksi përfundimtar i menaxherëve të blerjeve të prodhimit të HCOB në Eurozonë (PMI), i përpiluar nga S&P Global, ra në 45.0 në shtator. Kjo ishte pak përpara një vlerësimi paraprak prej 44.8, por mbi nga 50 pikë, që ndan rritjen nga rënia.\n“Rikuperimi i Eurozonës i parashikuar në fillim të vitit 2024 ka rezultuar mjaft i vakët. Besimi mbetet disi i dëshpëruar dhe sektori i prodhimit duket ende shumë i dobët,” tha Natasha May në JP Morgan Asset Management.\nNjë rënie e çmimeve të naftës ndihmoi në uljen e kostove të inputeve në rajon, por ka shqetësime se përshkallëzimi i tensioneve në Lindjen e Mesme mund të ndikojë në prodhimin dhe t’i rrisë ato.\nPresidentja e Bankës Qendrore Europiane, Christine Lagarde hodhi poshtë sugjerimet për një tjetër ulje të normës së interesit të ndërsa kryetari i Rezervës Federale, Jerome Powell tregoi se banka qendrore e SHBA-së ka të ngjarë të mos ndryshonte normën e interesit me më shumë se çerek përqindje dhe nuk ishte “me nxitim.”.\nInflacioni në Eurozonë ra në 1.8% në shtator, nën objektivin 2% të BQE-së dhe duke përforcuar një rast tashmë të fortë për një tjetër ulje të normës së interesit këtë muaj.\nNë Britani, jashtë Bashkimit Europian, menaxherët e fabrikave u kthyen dukshëm më pesimistë pasi shqetësimet për buxhetin e parë të qeverisë së re të kombinuara me shqetësimet për Lindjen e Mesme dhe presionet e forta inflacioniste.\nMegjithatë, prodhuesit aziatikë mund të marrin një lehtësim në muajt e ardhshëm nga stimuli agresiv i zbuluar nga autoritetet kineze gjatë javës së kaluar, duke përfshirë një ulje të normave të interesit dhe një injektim të likuiditetit në sistemin bankar.\nPor aktiviteti i fabrikës në Japoni u tkurr në shtator dhe u zgjerua me një ritëm më të ngadaltë në Tajvan, treguan PMI, duke nënvizuar ndikimin në çmime, që kërkesa e ulët globale po merrte për eksportuesit aziatikë.\nNë shenjë të një ndikimi në rritje nga ngadalësimi i rritjes së SHBA-së, rritja e eksporteve të Koresë së Jugut u ngadalësua në shtator me dërgesat në ekonominë më të madhe në botë mezi në rritje.\nNë Kinë, fabrikat luftuan për të ecur përpara, me PMI-në e prodhimit të Caixin/S&P Global në rënie në 49.3 në shtator nga 50.4, leximi më i ulët që nga korriku 2023.\nNjë pamje e ngjashme ishte edhe në Japoni, e cila po mbështetet në eksportet për të nxitur rritjen ekonomike mes konsumit të ndrydhur. PMI përfundimtar i au Jibun Bank Japan ra në 49.7 në shtator nga 49.8, poshtë\nPMI për Tajvanin qëndroi në 50.8 në shtator, duke rënë nga 51.5. Aktiviteti i prodhimit u tkurr në Vietnam, Malajzi dhe Indonezi, treguan anketat.\nRritja në industrinë e prodhimit të Indisë u ftoh në nivelin më të ulët në tetë muaj në shtator, pasi porositë e reja – një matës kryesor i kërkesës – u rritën me ritmin më të dobët që nga dhjetori.\nFondi Monetar Ndërkombëtar (FMN) parashikon një ulje të butë për ekonomitë e Azisë, pasi inflacioni i moderuar krijon hapësirë ​​për bankat qendrore për të lehtësuar politikat monetare. Ai parashikon që rritja në rajon të ngadalësohet nga 5% në 2023 në 4.5% këtë vit dhe 4.3% në 2025. / Reuters\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Raporti i punësimit i SHBA tejkalon pritshmëritë, 254,000 vende pune të reja, papunësia bie në 4.1%", "article_link": "https://monitor.al/raporti-i-punesimit-i-shba-tejkalon-pritshmerite-254000-vende-pune-te-reja-papunesia-bie-ne-4-1/", "article_description": "Tregu i punës në SHBA shtoi shumë më shumë vende pune se sa ishte parashikuar në shtator, ndërkohë që shkalla e papunësisë u ul papritur, duke reflektuar një pamje më të fortë t...", "time_of_post": "Oct 4, 2024", "image_url": "https://monitor.al/wp-content/uploads/2024/10/shba-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.4037559032440186, "article_body": "Tregu i punës në SHBA shtoi shumë më shumë vende pune se sa ishte parashikuar në shtator, ndërkohë që shkalla e papunësisë u ul papritur, duke reflektuar një pamje më të fortë të tregut të punës nga sa priste Wall Street.\nTë dhënat nga Byroja e Statistikave të Punës të publikuara të premten treguan se tregu i punës shtoi 254,000 punonjës në listëpagesa në shtator, më shumë se 150,000 që pritën ekonomistët.\nNdërkohë, shkalla e papunësisë ra në 4.1%, nga 4.2% në gusht. Shtesat e vendeve të punës në shtator ishin më të larta se 159,000 të shtuara në gusht. Rishikimet e raportit të korrikut dhe gushtit treguan se ekonomia amerikane shtoi 72,000 vende pune më shumë gjatë këtyre dy muajve sesa raportohej më parë.\nRritja e pagave, një masë e rëndësishme për matjen e presioneve inflacioniste, u rrit në 4% nga viti në vit, nga një rritje vjetore prej 3.9% në gusht. Në bazë mujore, pagat u rritën me 0.4%, në përputhje me leximin e muajit gusht.\nKontratat e së ardhmes S&P 500 u rritën afërsisht 0.8%, ndërsa kontratat e së ardhmes Dow Jones Industrial Average u rritën afërsisht 0.5%. Kontratat për Nasdaq 100 u rritën 1.1%.\nGjithashtu në raportin e së premtes, pjesëmarrja e fuqisë punëtore qëndroi e pandryshuar nga muaji i mëparshëm në 62.7%. Kompanitë e ushqimit dhe pijeve çuan në rritje të vendeve të punës me 69,000 në muaj. Ndërkohë sektori i kujdesit shëndetësor shtoi 45,000 vende pune dhe vendet e punës në qeveri u rritën me 31,000.\nNë fillim të kësaj jave, të dhënat treguan se sektori privat shtoi 143,000 vende pune në shtator, mbi vlerësimet e ekonomistëve për 125,000 dhe dukshëm më i lartë se 99,000 në gusht. Kjo shënoi fundin e një rënie prej pesë muajsh të shtimeve të vendeve të punës në sektorin privat. / Yahoo Finance\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Punësimi rritet, ndërsa shkalla e papunësisë arrin rekord të ulët", "article_link": "https://monitor.al/punesimi-rritet-ndersa-shkalla-e-papunesise-arrin-rekord-te-ulet/", "article_description": "Kroacia ka përjetuar rritje domethënëse në punësim, ku të dhënat më të fundit tregojnë se në tremujorin e dytë 2024, janë të punësuar 1.7 milionë njerëz në vend, një rritje prej...", "time_of_post": "Oct 3, 2024", "image_url": "https://monitor.al/wp-content/uploads/2024/09/Kroaci-ujera-te-zeza-1147-690x462.jpg", "depth": 2, "download_timeout": 180.0, "download_slot": "monitor.al", "download_latency": 0.08085799217224121, "article_body": "Kroacia ka përjetuar rritje domethënëse në punësim, ku të dhënat më të fundit tregojnë se në tremujorin e dytë 2024, janë të punësuar 1.7 milionë njerëz në vend, një rritje prej 73,000 personash krahasuar me të njëjtën periudhë të vitit të kaluar. Sipas shifrave nga Zyra Kroate e Statistikave, kjo është një shenjë e qartë që tregon rimëkëmbjen e vazhdueshme ekonomike të vendit.\nShkalla e papunësisë ka shënuar gjithashtu rënie domethënëse, në 4.6%, ku tani për tani, në vend ka 82,000 të papunë. Kjo shënon rënie prej 15,000 personash krahasuar me vitin e kaluar dhe paraqet rënie prej 1.1 pikë përqindje të shkallës së papunësisë.\nShkalla e punësimit, që mat përqindjen e qytetarëve në moshë pune të cilët janë të punësuar, u rrit në 68.7%, një rritje prej 2.7 pikë përqindje krahasuar me një vit më parë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Maqedonia e Veriut kredi prej 500 mln eurosh nga Hungaria për të nxitur ekonominë", "article_link": "https://monitor.al/maqedonia-e-veriut-kredi-prej-500-mln-eurosh-nga-hungaria/", "article_description": "Qeveria e Maqedonisë së Veriut miratoi planet për një kredi prej 500 milionë eurosh nga Hungaria,...", "time_of_post": "Sep 17, 2024", "image_url": "https://monitor.al/wp-content/uploads/2024/09/Maqedoni-e-Veriut-690x460.jpg", "depth": 2, "download_timeout": 180.0, "download_slot": "monitor.al", "download_latency": 1.848525047302246, "article_body": "Në korrik, u raportua se kryeministri i Maqedonisë së Veriut Hristijan Mickoski, kishte arritur një marrëveshje me kryeministrin hungarez Viktor Orbán, për një hua prej 500 milionë eurosh që do t’i jepte Hungaria Shkupit. Kjo shumë përfaqëson gjysmën e vlerës prej 1 miliard eurosh që Mickoski u zotua të siguronte pas fitores së tij zgjedhore më 8 maj.\nMickoski, nga partia e djathtë në pushtet VMRO-DPMNE, njoftoi se kredia do të kishte ndikim pozitiv në ecurinë ekonomike në tremujorin e katërt të këtij viti dhe në tremujorin e parë të vitit 2025.\nPaketa e kredisë, e cila përfshin 250 milionë euro për komunitetet e biznesit dhe 250 milionë euro për investime kapitale në komuna, shihet si faktor zhvillimor për ekonominë, tha Mickoski.\nKushtet e kredisë përfshijnë një normë interesi prej 3.25%, një periudhë faljeje trevjeçare dhe një periudhë 12-vjeçare të shlyerjes, të cilën Mickoski e cilësoi si shumë të volitshme në krahasim me kushtet e tregut.\n“Kjo së shpejti do të paraqitet në Kuvend dhe pres që procesi të përfundojë deri në fund të muajit”, tha Mickoski.\nAi shtoi se kredia do të ofrojë mbështetje thelbësore si për sektorin privat, ashtu edhe për qeveritë vendore, duke ndihmuar në nxitjen e rritjes ekonomike.\nMickoski gjithashtu vuri në dukje se prodhimi industrial në Maqedoninë e Veriut ishte rritur me 3.8% në korrik, pas disa muajsh rënie, duke shënuar ndryshim pozitiv për ekonominë. Mickoski tha se rritja ekonomike është një shenjë pozitive pas një periudhe stanjacioni.\nMediat hungareze kanë raportuar në korrik se Hungaria do të japë një kredi “miqësore” prej 500 milionë eurosh për Maqedoninë e Veriut, duke vënë në dukje se norma e interesit për kredinë është më e volitshme se norma me të cilën vetë Hungaria financon borxhin e saj.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Serbi, përshkallëzohen protestat kundër minierës së litiumit", "article_link": "https://monitor.al/serbi-pershkallezohen-protestat-kunder-minieres-se-litiumit-2/", "article_description": "Me mijëra aktivistë serbë po mblidhen vazhdimisht në Beograd për të protestuar kundër ndërtimit t...", "time_of_post": "Sep 20, 2024", "image_url": "https://monitor.al/wp-content/uploads/2024/09/Serbi-proteste-miniera-e-litiumit-1148-690x387.jpg", "depth": 2, "download_timeout": 180.0, "download_slot": "monitor.al", "download_latency": 2.0432987213134766, "article_body": "Tubimi i organizuar nga grupi Eco Guard është më i fundit në një sërë protestash të lidhura me minierën e litiumit të propozuar nga kompania Rio Tinto, një projekt që qeveria e Serbisë e ka përshëndetur si një moment historik për ekonominë e vendit, por që aktivistët dhe vendasit thonë se do të shkatërronte rajonin e Luginës së Jadarit, që shtrihet mbi depozitën më të madhe të këtij minerali në Europë.\n“Kjo protestë ka një mesazh të qartë politik: nuk do të ketë minierë litiumi”, tha Savo Manojlovic, aktivist që organizoi bllokada të mëdha në vitin 2022, që e detyruan qeverinë të anulonte projektin e minierës.\n“Ne duhet të qëndrojmë pranë kujtdo që mbron luginën e Jadarit”.\nPresidenti serb Aleksandër Vuçiç, pasi fitoi zgjedhjet me polemika në dhjetor dhe maj, e ringjalli planin këtë vit. Në korrik, ai mori mbështetjen e udhëheqësve të BE-së, duke përfshirë kancelarin gjerman Olaf Scholz, dhe kompanive të mëdha europiane të automobilave, si Mercedes-Benz, Volkswagen dhe Stellantis.\nLitiumi është një përbërës kyç i baterive për automjetet elektrike dhe qeveria serbe pret që miniera të rrisë me 10 deri në 12 miliardë euro PBB-në vjetore të vendit, e cila arriti në 64 miliardë euro në vitin 2022.\nKjo do të siguronte një nxitje shumë të nevojshme për ekonominë serbe, ku PBB-ja për frymë, ishte më pak se 50% e mesatares së BE-së në vitin 2023.\nPavarësisht përfitimeve të mundshme ekonomike, ka kundërshtime të mëdha publike ndaj këtij projekti.\nSë fundmi, me dhjetëra mijë veta u mblodhën në Beograd dhe në mbarë vendin, për të kundërshtuar këtë projekt që disa ekspertë thonë se do të shkaktonte dëme të mëdha mjedisore dhe trazira për njerëzit që jetojnë aty pranë.\nDisa nga aktivistët pushtuan stacionet e trenave në Beograd, duke u munduar të përsërisnin bllokadën e autostradave kryesore dhe urave që e detyruan qeverinë të hiqte dorë nga projekti në vitin 2022.\nEdhe pse nuk pati raportime për arrestime, që nga fillimi i protestave, dhjetëra organizatorëve u janë bastisur shtëpitë nga policia dhe janë akuzuar për dhunim të rendit kushtetues, një krim që mbart një dënim deri në 15 vjet burg.\n“Ne duhet të mbrojmë të gjithë aktivistët që po luftojnë për tokën, ujin, ajrin, demokracinë dhe sundimin e ligjit”, tha Eco Garda në protestën e fundit.\n“Përndjekja e aktivistëve është një kërcënim për të drejtat themelore të njeriut dhe vjen nga i njëjti burim që rrezikon mjedisin në Serbi. Çdo mosbindje civile do të dënohet me vepra të rënda penale të pabaza, nëse nuk e ndalojmë këtë”.\nZyra e prokurorit serb, që mbikëqyr mënyrën si është marrë policia me protestat, nuk ishte e disponueshme për koment.\nSerbët janë të ndarë në lidhje me përfitimet e minierës së litiumit. Disa aktivistë që përfshijnë grupe ekologjike, paralajmërojnë për rreziqet ndaj mjedisit.\nKompania Rio Tinto është përplasur gjithashtu me shkencëtarët e mjedisit, të cilët kanë pohuar se projekti mbart rreziqe të panevojshme.\nEkonomisti Aleksandër Matkoviç, i cili botoi një ese duke dhënë argumente kundër ndërtimit të minierës, ka marrë kërcënime me vdekje, të cilat u ndalën vetëm pasi ai foli publikisht dhe policia u detyrua të hetonte rastin.\n“Vuçiç me siguri i sheh automjetet elektrike si kusht për vazhdimin e regjimit të tij autoritar”, u shpreh Matkoviç në ese. “Këtu kemi një shkrirje midis tranzicionit të gjelbër dhe autoritarizmit… duke hapur dyer të reja për neokolonializmin”.\nAleksandra Bulatoviç, aktiviste dhe profesoreshë e së drejtës penale, e cila u mor në pyetje nga policia për më shumë se tri orë, tha se policia kishte arrestuar aktivistë që thjesht kishin bërë thirrje në mediat sociale për të bërë qëndresë kundër ngritjes së minierës.\nBulatoviç tha se Beogradi nuk kishte asnjë provë konkrete për ndonjë komplot për të rrëzuar qeverinë.\nUdhëheqësi i organizatës Eco Guard, Bojan Simišić, tha se Beogradi po ndiqte urdhrat e Perëndimit.\n“Vuçiç është një vegël, – tha ai. – Perëndimorët e mbështesin atë në një krizë. Ne nuk kemi mbështetjen e asnjë ambasade. Asnjë mbështetje nga BE-ja. Asnjë mbështetje nga Perëndimi”.\nAktivistët këmbëngulin se do të vazhdojnë protestat “deri në fitore”. “Nuk do të ketë miniera”, shkruan ata në postimin e 15 gushtit. / Financial Times\n \n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Kroacia paketë të re masash për të zbutur rritjen e çmimeve", "article_link": "https://monitor.al/kroacia-pakete-te-re-masash-per-te-zbutur-rritjen-e-cmimeve/", "article_description": "Qeveria kroate ka paraqitur një paketë masash prej 248 milionë eurosh (275 milionë dollarë), që s...", "time_of_post": "Sep 20, 2024", "image_url": "https://monitor.al/wp-content/uploads/2024/08/Kroaci-tregti-me-pakice-823-12.jpg", "depth": 2, "download_timeout": 180.0, "download_slot": "monitor.al", "download_latency": 2.4773406982421875, "article_body": "“Paketa ka dy përparësi: të mbajë çmimin e energjisë të ulët dhe të mbrojë ata që janë më të rrezikuar”, tha Plenkoviç në një seancë qeveritare.\nSipas paketës, qeveria do të ruajë subvencionet për energjinë elektrike dhe gazin, për qytetarët, publikun dhe sektorët jofitimprurës. Ndërkohë, ajo do të sigurojë edhe një kupon prej 70 eurosh për afro 90 mijë persona që konsiderohen si blerës të pambrojtur të energjisë, si dhe do t’u jepet një mbështetje shtesë nga 70 deri në 540 euro në muaj, ofruesve të shërbimeve sociale.\nPër më tepër, pensionistët do të marrin një mbështetje mujore që varion nga 60 deri në 160 euro dhe nga kjo masë do të përfitojnë rreth 760,000 pensionistë në Kroaci, tha Plenkoviç.\nQeveria do të ndajë edhe 4.5 milionë euro për mbështetjen financiare të studentëve, duke siguruar që çmimi i vakteve të studentëve të mos rritet mbi 20%. Për më tepër, rreth 13,000 veteranë kroatë të papunë do të marrin një kompensim prej 100 eurosh për të ndihmuar me zbutjen e kostos së jetesës.\nKjo ishte paketa e shtatë e masave që ka miratuar qeveria kroate për të mbrojtur familjet dhe ekonominë nga rritja e çmimeve. Norma e inflacionit vjetor në Kroaci ishte 1.8% në gusht dhe Plenkoviç tha se kjo ishte norma më e ulët e inflacionit në tre vitet e fundit.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Dixhitalizimi kundër ekonomisë gri", "article_link": "https://monitor.al/dixhitalizimi-kunder-ekonomise-gri/", "article_description": "Qeveria e re e Maqedonisë së Veriut njoftoi synimin për të kapërcyer një sfidë të madhe për vendin, duke u marrë me të ashtuquajturën ekonomi gri dhe keqpërdorimet tatimore gjat...", "time_of_post": "Oct 5, 2024", "image_url": "https://monitor.al/wp-content/uploads/2024/08/Shkup-1-Maqedonia-e-Veriut-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.1031219959259033, "article_body": "Pasurimi i arkës së shtetit do të rrisë fondet për investime kapitale dhe do të pakësojë huamarrjen. Gjithashtu po bëhen përpjekje që punëdhënësit të paguajnë shumat e sigurimit të detyrueshëm shëndetësor dhe të pensioneve, që do të mblidhen në Fondin e Sigurimeve Pensionale, nga i cili paguhen pensionet. Fondi tani po përdor para nga buxheti i shtetit, për shkak të mungesës së vazhdueshme të fondeve.\nSipërmarrësit me të cilët biseduam, thonë se tregtia e padeklaruar nis në kufij, kur përveç importit të rregullt të produkteve, kontrabandohen në mënyra të ndryshme edhe artikuj të tjerë, të cilët më pas bëhen pjesë e ekonomisë gri, pa paguar taksa, tarifa dhe kontribute për punonjësit, apo faturat e ujit dhe të energjisë elektrike.\nTrajan Angeloski, kryetari i Bashkimit të Odave Ekonomike të Maqedonisë së Veriut, thotë se sa më shpejt të kryhet dixhitalizimi dhe sa më gjithëpërfshirës të jetë ai, aq më shpejt do të zvogëlohet ekonomia gri. Sipas tij, përvoja gjatë dekadave ka treguar se aty ku ka një faktor njerëzor në rregullimin e flukseve ekonomike, ka edhe një probabilitet të lartë për korrupsion dhe përpjekje për të anashkaluar sistemin me synimin për të fituar sa më shumë para, në një mënyrë të paligjshme.\n“Për shembull, dikur kishte një sistem të shpërndarjes së kuponëve: ky ishte një skandal, askush nuk mori përgjegjësinë për dështimin e tij, dhe rastësisht ose jo, 80% e marrësve ishin njerëz të së njëjtës kombësi me ministrin. Plot 95% e kuponëve u përdorën vetëm në një vend, në Popova Shapka. Nuk duhet të lejojmë gjëra të tilla nëse duam të jemi një shtet serioz. Ekonomia gri duhet të pakësohet në minimum”, thotë Angeloski.\nInstituti për Kërkime Ekonomike “Finance Think”, në studimin e tij “Shqyrtimi granular i ekonomisë joformale në Maqedoninë e Veriut”, vlerëson se ekonomia gri tani përbën 21.3% të ekonomisë së përgjithshme maqedonase, por pranon se përqindja mund të jetë edhe më e lartë, pasi është e vështirë të matësh veprimtaritë dhe transaksionet e fshehta ekonomike.\nNë një deklaratë për mediat lokale, drejtoresha e “Finance Think”, Blagica Petreski, vlerëson se hyrjet fiskale nga ekonomia gri, arrijnë në rreth 500 milionë euro, një shifër më e madhe se kredia që qeveria maqedonase dëshiron të marrë nga Hungaria për zhvillimin e ekonomisë së saj. Ndaj ajo shton se është e nevojshme të rritet vëllimi i mbledhjes së taksave, që të mos ketë nevojë për kredi të tilla.\nAutoriteti i të Ardhurave Publike dhe Ministria e Financave po punojnë për tkurrjen e ekonomisë gri, nëpërmjet mekanizmave të shumtë, si dixhitalizimi i plotë i pagesave ndërmjet kompanive me fatura elektronike si dhe Strategjia e Formalizimit të Ekonomisë Gri.\n“Qëllimi i sistemit të faturave elektronike është që të jetë i zbatueshëm për të gjithë tatimpaguesit, të ofrojë mundësi për të gjithë llojet e tatimpaguesve që të krijojnë, dorëzojnë dhe të marrin një faturë në formë elektronike”, tha Ministria e Financave në një deklaratë. Nga Administrata e të Ardhurave Publike bëjnë të ditur se janë duke u bërë përgatitje të shumta për realizimin e projektit e-Invoice.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Rruga e Bullgarisë drejt Eurozonës", "article_link": "https://monitor.al/rruga-e-bullgarise-drejt-eurozones-2/", "article_description": "Bullgaria po planifikon të kalojë nga Leva (BGN) në Euro (EUR), në pak më shumë se një vit, si pjesë e strategjisë së saj për të hyrë në Eurozonë. Edhe pse nuk është caktuar end...", "time_of_post": "Oct 8, 2024", "image_url": "https://monitor.al/wp-content/uploads/2024/10/Bullgari-Europe-640x480.jpg", "depth": 2, "download_timeout": 180.0, "download_slot": "monitor.al", "download_latency": 1.891697645187378, "article_body": "Bullgaria po planifikon të kalojë nga Leva (BGN) në Euro (EUR), në pak më shumë se një vit, si pjesë e strategjisë së saj për të hyrë në Eurozonë.\nEdhe pse nuk është caktuar ende një datë konkrete, pasojat e këtij ndryshimi janë të qarta. Ligji i sapomiratuar për Euron, përshkruan procesin dhe trajton pasojat e mundshme të vonesës së anëtarësimit në Eurozonë.\nSipas ndryshimeve të propozuara, nëse paga e tanishme është 1,500 lev, ajo do të konvertohet në rreth 766.94 euro, sapo Bullgaria të bashkohet me Eurozonën. Në mënyrë të ngjashme, edhe çmimet do të përgjysmohen. Hollësitë e këtij tranzicioni janë trajtuar në Ligjin për Hyrjen e Euros.\nPengesa kryesore për futjen e Euros është norma e lartë e inflacionit në vend. Bullgaria hyri në mekanizmin e kursit të këmbimit (ERM II) së bashku me Kroacinë në vitin 2021. Kjo është faza përgatitore për anëtarësimin në Eurozonë. Kroacia e miratoi me sukses euron në janar 2023, ndërsa Bullgaria e ka shtyrë datën në vitin 2024 dhe më pas përsëri për në vitin 2025. Sipas parashikimeve më të fundit, afati mund të zhvendoset për në vitin 2026, për shkak të paqëndrueshmërisë politike.\nSipas ligjit të ri, sapo të hyjë euro në Bullgari, të gjitha llogaritë bankare do të konvertohen automatikisht nga monedha BGN në euro, pa asnjë kosto. Gjithashtu, tërheqjet nga ATM-të dhe pagesat e pagave, pensioneve dhe përfitimeve të tjera, do të bëhen në euro. Konvertimi do të ketë një kurs fiks këmbimi, ku monedha BGN do të jetë e barabartë me 1,95583 euro.\nKursimet në para të thata mund të këmbehen pa tarifa në pika të caktuara, duke përfshirë Bankën Kombëtare Bullgare (BNB), të gjitha bankat tregtare dhe degët e Postës Bullgare. Ky këmbim pa tarifa do të zgjasë për gjashtë muajt e parë pas hyrjes së euros. Për shuma më të mëdha, bankat mund të kërkojnë një njoftim paraprak, ndërsa degët e Postës Bullgare do të kenë disa kufizime të caktuara.\nPas hyrjes së Euros, normat e interesit për kreditë nuk do të kalojnë nivelet e mëparshme. Për më shumë se një vit, çmimet duhet të shfaqen në monedhat Euro dhe Lev, duke filluar një muaj pasi të merret pranimi për t’u bashkuar me Eurozonën. Pasi Euro të jetë miratuar zyrtarisht, konsumatorët do të kenë vetëm një muaj kohë për të kryer pagesa në monedhën Lev.\nHyrja e mundshme e Bullgarisë në Eurozonë, është një temë diskutimi prej disa vitesh. Pas pranimit të vendit në mekanizmin ERM II dhe në bashkimin bankar në vitin 2021, Bullgaria duhej ta kishte futur Euron si monedhë zyrtare, së bashku me Kroacinë. Por ky plan është vonuar, për shkak të shqetësimeve për inflacionin. Edhe pse nuk ka një kohëzgjatje të caktuar për të qëndruar në mekanizmin ERM II përpara anëtarësimit në Eurozonë, përvojat e kaluara tregojnë se pritja dhjetëvjeçare e Lituanisë, nuk do të jetë e përshtatshme për Bullgarinë.\nFillimisht, si datë për hyrjen e Euros, u caktua 1 janari 2025, por zyrtarët tani po thonë se 1 korriku 2025 do të jetë një afat më realist për vendin. Sidoqoftë, disa të tjerë thonë se fillimi i vitit 2026 do të ishte një skenar më i mundshëm, sidomos duke pasur parasysh peizazhin politik të vendit.\nNë qershor, raportet nga Komisioni Europian dhe Banka Qendrore Europiane vërejtën se Bullgaria i përmbush të gjitha kushtet e anëtarësimit në Eurozonë, përveç inflacionit. Sipas kushteve të Traktatit të Mastrihtit, inflacioni i vendit kandidat nuk duhet të jetë 1.5% më i lartë se mesatarja e tre shteteve me inflacionin më të ulët në Eurozonë. Dhe me një normë mesatare inflacioni prej 5.1% në maj 2024, Bullgaria është 1% mbi pragun e pranueshëm.\nQeveria synon që ta zgjidhë problemin e inflacionit deri në fund të vitit 2024 ose në fillim të vitit 2025, dhe pas kësaj kohe ajo planifikon të kërkojë një vlerësim të ri për hyrjen në Eurozonë. Kjo vonesë mund të ketë pasoja të rëndësishme. Në fund të vitit 2023, agjencia ndërkombëtare e vlerësimit Standard and Poor’s ngriti perspektivën e Bullgarisë për kreditim, nga e qëndrueshme në pozitive, duke reflektuar rritjen e besimit në shanset e vendit për të hyrë në Eurozonë.\nHyrja e Euros si monedhë zyrtare ka shumë përparësi, duke përfshirë përmirësimin e marrëdhënieve tregtare dhe turistike me vendet e tjera që përdorin euron. Për më tepër, rritja e vlerësimit kreditor do të ulte kostot e huamarrjes për konsumatorët dhe rrezikun e krizave ekonomike, duke qenë se vendi do të ishte nën mbikëqyrjen e Eurozonës.\nNga ana tjetër, miratimi i Euros mund ta dëmtojë Bullgarinë duke kufizuar kontrollin e vendit mbi politikën monetare dhe duke e bërë atë më të prekshme ndaj luhatjeve ekonomike në vendet e tjera të Eurozonës. Tranzicioni mund të çojë gjithashtu në inflacion, pasi bizneset rrumbullakosin çmimet, ndërkohë që kostot e përshtatjes për bizneset dhe konsumatorët mund të tendosin ekonominë. Për më tepër, qëndresa publike ndaj ndryshimit mund të paraqesë sfida për politikën. / Novitne\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "NVM-të serbe mund të marrin 200,000 euro në grante nga programi Horizon Europe", "article_link": "https://monitor.al/nvm-te-serbe-mund-te-marrin-200000-euro-ne-grante-nga-programi-horizon-europe/", "article_description": "Horizon Europe është programi kryesor i Bashkimit Europian për kërkimin dhe risinë, për periudhën 2021-2027, me një buxhet total prej rreth 95.5 miliardë eurosh, nga i cili mund...", "time_of_post": "3 days më parë", "image_url": "https://monitor.al/wp-content/uploads/2024/10/serbia-nmv-690x407.jpg", "depth": 2, "download_timeout": 180.0, "download_slot": "monitor.al", "download_latency": 2.770192861557007, "article_body": "Horizon Europe është programi kryesor i Bashkimit Europian për kërkimin dhe risinë, për periudhën 2021-2027, me një buxhet total prej rreth 95.5 miliardë eurosh, nga i cili mund të përfitojnë edhe kompani dhe institucione nga Serbia.\nSidoqoftë, duket se Ndërmarrjet e Vogla dhe të Mesme vendase (NVM) janë skeptike për mundësinë e financimit nga BE-ja dhe kanë paragjykime se sa të drejta do të jenë rregullat e projektit, sipas Biznis.rs.\nEkspertët thonë se është gabim të ngurrosh dhe se kompanitë duhet të nxiten që të “hidhen në veprim” për të siguruar mbështetjen financiare të BE-së. Deri tani, në program kanë marrë pjesë 29 kompani serbe, të cilat kanë marrë gjithsej 15.44 milionë euro mbështetje financiare, ose rreth 261 mijë euro për projekt.\nSë fundmi, në Javën e Mundësive Europiane u paraqitën të dhëna të hollësishme për programet, projektet dhe fondet më të rëndësishme europiane në dispozicion të qytetarëve, bizneseve dhe institucioneve kërkimore-shkencore.\nNë këtë kontekst, u analizua se sa po i përdorin NVM-të vendase fondet nga Horizon Europe, një nga programet më të mëdha dhe më të rëndësishme të Bashkimit Europian.\nBiljana Glišić, këshilltare e pavarur për programet dhe fondet e BE-së në Qendrën e Integrimit në BE të Dhomës së Tregtisë dhe Industrisë së Serbisë (PKS), shpjegoi se qëllimet e programit Horizon Europe përfshijnë nxitjen e kërkimit dhe risisë, zgjidhjen e sfidave globale duke mbështetur projekte të përqendruara në ndryshimet klimatike, zhvillimin e qëndrueshëm, shëndetin, dixhitalizimin, energjinë dhe çështje të tjera kyçe shoqërore, duke përmirësuar bashkëpunimin midis studiuesve, universiteteve, industrisë dhe NVM-ve, brenda BE-së dhe në mbarë botën.\nKjo është veçanërisht e rëndësishme, siç thekson Glišić, sepse sfidat kryesore me të cilat përballen NVM-të në Serbi, përfshijnë mungesën e burimeve financiare për kërkimin dhe zhvillimin, mungesën e personelit të kualifikuar në risi dhe qasjen e kufizuar në tregjet e huaja dhe bashkëpunimet teknologjike. Megjithatë, kur u pyet se pse një numër relativisht i vogël i NVM-ve serbe po marrin pjesë në programin Horizon Europe, Glišić vuri në dukje se në këshillimet me përfaqësuesit e kompanive, firmat duken skeptike për mundësinë e financimit nga BE-ja, ndihen të papërgatitura për kushtet e risisë së programit Horizon dhe nuk janë gati për të marrë pjesë. “Kjo procedurë përfshin shkrimin e një aplikacioni (një propozim financimi), përgatitjen për garën që zhvillohet në Bruksel dhe punën për aplikimin, i cili mund të zgjasë disa muaj”, shpjegoi Glišić.\nFakti që kompanitë serbe ngurrojnë të aplikojnë për Horizon Europe, konfirmohet edhe nga Ilija Stojanović, konsulent në agjencinë A2F Consulting.\n“BE-ja është një ‘organizëm’ masiv dhe nuk mund të sigurojë rrjedhën e plotë të informacionit, për të gjitha kompanitë e vogla në vendet pjesëmarrëse në program. Për rrjedhojë, kompanitë tona shpesh nuk janë në dijeni për mundësitë që kanë në dispozicion apo se kë duhet të kontaktojnë”, shpjegon Stojanovic, i specializuar në marrjen e fondeve për firmat startup. Sipas tij, pengesa më e madhe është mungesa e aftësive të nevojshme dhe mbështetjes së ekspertëve, gjatë aplikimit për programe të tilla.\n“Këtu ka ekspertë që mund të ndihmojnë firmat startup të kenë qasje në mjetet e BE-së, por kjo nuk është puna e tyre kryesore. Ata të gjithë kanë karriera të suksesshme në fusha të tjera. Vendimi im ishte të specializohesha posaçërisht në marrjen e granteve për firmat startup dhe NVM-të, por e vërteta është se jam i vetëm në këtë fushë dhe nuk ka mbështetje sistemike apo përgatitje për aplikim. Gjithçka varet nga entuziazmi, motivimi dhe mësimi nëpërmjet praktikës nga themelues që punojnë seriozisht në zhvillimin e kompanive të tyre”, thotë Stojanović.\nNe i kërkuam Biljana Glišić të na jepte një pasqyrë se cilat NVM vendase kanë qenë të suksesshme në programin Horizon Europe, dhe ajo i grupoi ato në firma startup dhe kompani të pjekura.\n“Kur bëhet fjalë për firma startup, një pjesë e madhe e NVM-ve serbe që marrin pjesë në këtë program, vijnë nga sektori i teknologjisë së informacionit dhe shpeshherë janë kompani startup inovative. Këto kompani përqendrohen në teknologjitë e larta, dixhitalizim, Inteligjencë Artificiale dhe zgjidhjet FinTech ose HealthTech. Firma të tilla startup zakonisht kërkojnë mbështetje financiare përmes EIC Accelerator dhe programeve të tjera që mundësojnë grante, ose një kombinim grantesh dhe investimesh në kapital”.\nNga ana tjetër, marrin pjesë edhe kompani të pjekura, kryesisht nga sektorët e bujqësisë, përpunimit të ushqimit, energjisë dhe mbrojtjes së mjedisit.\n“Këto kompani kërkojnë më së shumti fonde për dixhitalizimin dhe përmirësimin e proceseve të prodhimit, teknologjitë e qëndrueshme dhe të gjelbra, si dhe risitë industriale dhe futjen në treg të produkteve të reja”, shpjegon Glišić. / Serbian monitor\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Të Tjera nga Bota", "article_title": "Borxhi publik global do të kalojë 100 trilion dollarë këtë vit, thotë FMN", "article_link": "https://monitor.al/borxhi-publik-global-do-te-kaloje-100-trilion-dollare-kete-vit-thote-fmn/", "article_description": "Fondi Monetar Mdërkombëtar (FMN) paralajmëron se rreziqet 'janë drejtuar prër lart’, pasi borxhi do t'i afrohet 100% të PBB-së botërore deri në fund të dekadës Borxhi publik global parashikohet të kalojë 100 trilion dollarë deri në fund të këtij v...", "time_of_post": "2 days më parë", "image_url": "https://monitor.al/wp-content/uploads/2024/10/BORXHI-FMN-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.0545618534088135, "article_body": "Fondi Monetar Mdërkombëtar (FMN) paralajmëron se rreziqet ‘janë drejtuar prër lart’, pasi borxhi do t’i afrohet 100% të PBB-së botërore deri në fund të dekadës\nBorxhi publik global parashikohet të kalojë 100 trilion dollarë deri në fund të këtij viti, sipas FMN-së, e cila ka paralajmëruar se planet e ekonomive të mëdha për të stabilizuar huamarrjen “janë shumë larg asaj që nevojitet”.\nFMN tha se borxhi i qeverisë, i cili u rrit gjatë pandemisë Covid-19, kishte vazhduar të rritet ndërsa vendet përqafojnë shpenzime më të larta për të stimuluar rritjen ekonomike. Borxhi parashikohet t’i afrohet 100 përqind të PBB-së globale deri në fund të dekadës.\n“Rreziqet për perspektivën e borxhit janë shumë të dtejtuar nga lart” dhe ka “arsye të mira për të besuar se nivelet e ardhshme të borxhit mund të jenë më të larta se sa janë parashikuar aktualisht”, thuhet në raport.\nBorxhi parashikohej të vazhdonte rritjen në vende duke përfshirë SHBA-në, Britaninë e Madhe, Brazilin, Francën, Italinë dhe Afrikën e Jugut, tha FMN.\nFMN shtoi se shpenzimet e qeverisë për të financuar tranzicionin në energjinë më të gjelbër, popullsinë në plakje dhe shqetësimet e sigurisë ka të ngjarë të shtojnë presionet fiskale gjatë viteve të ardhshme.\nMe zvogëlimin e presioneve inflacioniste dhe Rezervës Federale të SHBA-së, Bankës së Anglisë dhe Bankës Qendrore Europiane, që ulin kostot e huamarrjes, “tani është një kohë e përshtatshme” që ekonomitë të fillojnë rindërtimin e masave fiskale, tha FMN.\nOrganizata shtoi se “në vendet ku borxhi parashikohet të rritet më tej” vonesa e veprimit do ta bëjë rregullimin e kërkuar edhe më të madh”. FMN bëri thirrje për “rregullim kumulativ fiskal” – rritje taksash ose shkurtime të shpenzimeve – prej 3 % në 4.5 % të PBB-së për të ulur borxhin në të gjithë botën.\nRaporti i FMN-së vjen ndërsa Kina përpiqet të ripërtërijë ekonominë e saj me një stimul të madh fiskal dhe vetëm disa javë para zgjedhjeve presidenciale në SHBA.\nPlanet ekonomike të Donald Trump dhe Kamala Harris parashikohen të rrisin borxhin federal të SHBA me triliona dollarë, sipas një raporti të fundit nga Komiteti për Buxhetin Federal.\nShqetësimet rreth rritjes së niveleve të huamarrjes kanë kontribuar në shitje në tregjet e obligacioneve qeveritare në javët e fundit, duke përfshirë në MB dhe Francë.\nKancelarja e Mbretërisë së Bashkuar Rachel Reeves pritet, që të përdorë buxhetin e saj këtë muaj për të ndryshuar përkufizimin e borxhit publik të përdorur për rregullat fiskale të Mbretërisë së Bashkuar për të lejuar më shumë huamarrje.\nBQE tha në një raport të këtij viti se sfidat afatgjata “ka të ngjarë të ushtrojnë presion mbi financat publike” në zonën e euros.\nRritja e një raporti të borxhit të qeverisë ndaj PBB-së prej 60 % deri në vitin 2070, nga nivelet e sotme të borxhit, do t’u kërkonte qeverive që “menjëherë dhe përgjithmonë” të rrisin bilancin e tyre primar – bilancin fiskal duke përjashtuar pagesat neto të interesit për borxhin publik – me 2% të GDP mesatarisht, tha BQE. / FT\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Zonat që kanë ecuri të mirë në punësim", "article_link": "https://monitor.al/zonat-qe-kane-ecuri-te-mire-ne-punesim/", "article_description": "Qarqet kroatolindore çuditërisht po kryesojnë për sa i përket rritjes së punësimit, sidomos qarqet si Vukovar-Srijem dhe Osijek-Baranja. Siç shkruan Poslovni Dnevnik, në fund të...", "time_of_post": "Oct 4, 2024", "image_url": "https://monitor.al/wp-content/uploads/2024/08/Kroaci-822.jpg", "depth": 2, "download_timeout": 180.0, "download_slot": "monitor.al", "download_latency": 4.235719680786133, "article_body": "Qarqet kroatolindore çuditërisht po kryesojnë për sa i përket rritjes së punësimit, sidomos qarqet si Vukovar-Srijem dhe Osijek-Baranja.\nSiç shkruan Poslovni Dnevnik, në fund të gushtit të këtij viti, në Shërbimin Kroat të Punësimit (CES) janë regjistruar 87,986 persona të papunë, ose 18,1% apo 19,401 persona më pak se në gusht 2023, sipas raporteve nga CES.\nKrahasuar me korrikun e këtij viti, numri i të papunëve është rritur me 0.2%, ose 188 persona. Sipas të dhënave nga CES, tani janë të regjistruar 86,166 të papunë, me 21,458 vende të lira pune. Gjatë muajit gusht, 9335 persona u regjistruan rishtazi në regjistrin e papunësisë në CES, që është 29,8% më pak se në gusht 2023.\n9,147 persona kanë filluar punë dhe janë hequr nga regjistri i të papunëve, që është 5.5% më pak se në gusht të vitit të kaluar. Punësimi ka ndodhur kryesisht në fushën e tregtisë me shumicë dhe pakicë, ku kanë gjetur punë 781 persona, ose 14.5% e të listuarve. Në vend të dytë për nga punësimi, vjen industria përpunuese me 774 persona ose 14.4%, dhe më pas sektorë si hoteleria, restorantet dhe shërbimi, me 499 persona të punësuar ose 9.3%, të ndjekur nga sektori i ndërtimit me 472 persona ose 8.8% të shumës totale.\nNë gusht të këtij viti, 2912 persona janë hequr nga regjistri i të papunëve për arsye të tjera në përputhje me ligjin, si largimi nga fuqia punëtore (për arsye si, dalja në pension, arsimimi me kohë të plotë, mosrespektimi i dispozitave ligjore, çregjistrimi vullnetar nga regjistri etj.).\nQarqet lindore të Kroacisë çuditërisht mbizotëruan në regjistrin e punësimit. Kryeson qarku Osijek-Baranja, me 815 persona ose 15.1% e numrit total të punonjësve të hequr nga regjistri i punësimit sepse janë punësuar. Pastaj erdhi qarku Vukovar-Srijem. Përveç qarqeve kroato-lindore, qarku Split-Dalmaci (674 persona) udhëheq gjithashtu në punësim.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "1500 MW energji e gjelbër deri në vitin 2026 në Serbi", "article_link": "https://monitor.al/1500-mw-energji-e-gjelber-deri-ne-vitin-2026-ne-serbi/", "article_description": "Serbia pret që të ketë më shumë se 1,500 megavat (MW) energji të gjelbër deri në vitin 2026, që është 33 herë më shumë se në vitin 2012 dhe mbi dy herë e gjysmë më shumë se vetë...", "time_of_post": "2 days më parë", "image_url": "https://monitor.al/wp-content/uploads/2024/08/Energji-e-gjelber-1028-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.3827295303344727, "article_body": "Serbia pret që të ketë më shumë se 1,500 megavat (MW) energji të gjelbër deri në vitin 2026, që është 33 herë më shumë se në vitin 2012 dhe mbi dy herë e gjysmë më shumë se vetëm dy vjet më parë, sipas ministres së Minierave dhe Energjisë, Dubravka Đedović Handanovic.\n“Që nga gushti, ne kishim në funksionim rreth 390 termocentrale të energjisë së ripërtëritshme, me kapacitet total prej 753 MW dhe janë në ndërtim termocentrale me  kapacitet shtesë prej 750 MW energji të ripërtëritshme”, tha ajo.\nAjo theksoi se vendi ka përfunduar me sukses ankandet e para për primet e tregut, më të mëdhenjtë e këtij lloji të kryera në rajon, sipas modelit europian.\n“Investitorët u janë përgjigjur pozitivisht përmirësimeve rregullatore. Kjo ka rezultuar në sigurimin e më shumë se 715 MW kapacitet të ri të energjisë së ripërtëritshme dhe mbi një miliard euro në investime të reja për sektorët e ekonomisë dhe energjisë”, shpjegoi ajo, duke hapur konferencën RES Serbia 2024. “Tani po përgatitemi për raundin e dytë të ankandeve, i cili do të shpallet në dy muajt e ardhshëm, ndërsa janë duke u zhvilluar analizat përfundimtare”.\nMinistri theksoi gjithashtu se qeveria ka dhënë miratimin për Planin Kombëtar të Integruar të Energjisë dhe Klimës, i cili përshkruan një vizion për vitet 2030 dhe 2050. Ky plan përcakton objektivin strategjik për të prodhuar 45% të energjisë elektrike nga burimet e ripërtëritshme të energjisë (BRE), deri në fund të dekadës.\n“Po përgatisim edhe ndryshime në ligjin për energjinë, me qëllim përmirësimin e funksionimit të sistemit energjetik dhe rritjen e sigurisë energjetike gjatë tranzicionit të gjelbër”, shtoi ministrja. “Këto ndryshime do të na mundësojnë të bashkohemi me tregun e energjisë elektrike të Bashkimit Europian.\nJanë miratuar disa zgjidhje të propozuara nga industria, si leja për prodhuesit që të furnizojnë me energji elektrike drejtpërdrejt konsumatorët fundorë dhe paraqitja e konceptit të “konsumatorëve aktivë”. Kjo do të ndihmojë bizneset të eliminojnë karbonin sa më shpejt dhe të ulin taksat e karbonit, veçanërisht në lidhje me taksat ndërkufitare të BE-së.\nAjo theksoi se qeveria planifikon të forcojë sektorin e energjisë së ripërtëritshme, përmes bashkëpunimit dypalësh me vendet ku ky sektor është i zhvilluar mirë. Arritja e synimeve strategjike shtetërore në energjinë e ripërtëritshme, kërkon edhe realizimin efikas të investimeve publike.\n“Vitin e ardhshëm, planifikojmë të përfundojmë hidrocentralin ‘Kostolac’ si pjesë e EPS-së”, tha ajo. “Deri në vitin 2028, synojmë të zbatojmë një projekt për të ndërtuar 1 gigavat (GW) termocentrale diellore të pajisura me bateri. Hidrocentrali i Pompimit i Bistricës (RHE Bistrica), pritet të sigurojë rezerva të mjaftueshme për baraspeshimin e termocentraleve të reja diellore dhe të erës, gjë që është thelbësore për të garantuar sigurinë operacionale të sistemit të transmetimit.\nSynimi ynë është të finalizojmë dokumentacionin teknik këtë vit dhe të fillojmë me punën përgatitore vitin e ardhshëm, ndërkohë që presim edhe vendimin përfundimtar të financimit nga ortakët tanë japonezë. Ne do të vazhdojmë të investojmë dhe të forcojmë rrjetet e transmetimit dhe shpërndarjes”.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Investimet u rritën me 5% në vit në tremujorin e dytë", "article_link": "https://monitor.al/investimet-u-rriten-me-5-ne-vit-ne-tremujorin-e-dyte/", "article_description": "Investimet neto në Rumani u rritën me 5% në vit, duke arritur në shifrën 45.76 miliardë RON (mbi ...", "time_of_post": "Oct 2, 2024", "image_url": "https://monitor.al/wp-content/uploads/2024/10/image_processing20220307-4-e4b20u-690x461.jpg", "depth": 2, "download_timeout": 180.0, "download_slot": "monitor.al", "download_latency": 2.195563554763794, "article_body": "Si pjesë e PBB-së së tremujorit, investimet neto u rritën me 11.2% në tremujorin e dytë, nga 10.6% në të njëjtin tremujor të vitit të kaluar.\nNga një këndvështrim më i gjerë, vëllimi i investimeve neto në Rumani u rrit me mbi 16% në bazë vjetore vitin e kaluar, pasi kompanitë u treguan të kujdesshme në vitin 2022, për shkak të luftës në Ukrainë.\nVëllimi i investimeve në ndërtime u rrit vetëm me 2% në tremujorin e dytë të këtij viti, ndërsa pajisjet e reja (përfshirë mjetet e transportit), tërhoqën 12% më shumë investime krahasuar me të njëjtën periudhë të vitit të kaluar. Shpenzimet në investime të tjera (marka, kërkim dhe zhvillim) u rritën me 4.4% në terma realë në vit.\nPër rrjedhojë, pesha e investimeve në pajisje u rrit në 28.9% në tremujorin e dytë, krahasuar me 28.2% një vit më parë. Investimet në ndërtime mbeten mbizotëruese, me 63.4% të totalit në tremujorin e dytë (64.8% në TM2 2023).\nSipas sektorëve të ekonomisë, për të gjithë gjashtëmujorin e parë, pesha e investimeve të kompanive të ndërtimit dhe prodhimit, u ul në krahasim me vitin 2023, në përkatësisht 40.6% dhe 19.2% (nga përkatësisht 45.5% dhe 20.1%, në gjashtëmujorin e parë të vitit 2023).\nKompanitë në tregti dhe shërbime ishin më aktive për sa u përket investimeve këtë vit (20.8% e totalit të investimeve, nga 19.4% në gjashtëmujorin e parë të vitit 2023).\nSektorët e tjerë patën një peshë dukshëm më të madhe në totalin e investimeve (15.6% e totalit, nga 11.2% në gjashtëmujorin e parë të vitit 2023).\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "highlighted_newsletter", "category": "Rajoni", "article_title": "Kroacia, në hapin e anëtarëve më të zhvilluar të BE-së", "article_link": "https://monitor.al/kroacia-ne-hapin-e-anetareve-me-te-zhvilluar-te-be-se/", "article_description": "Me rritjen e qëndrueshme të PBB-së dhe vlerësimin më të lartë të kreditor në historinë e saj, Kroacia po arrin shtetet më të zhvilluara anëtare të BE-së, tha kryeministri Andrej Plenkovic, në një intervistë me CNN. Perspektivat e Kroacisë si anëta...", "time_of_post": "22 hours më parë", "image_url": "https://monitor.al/wp-content/uploads/2024/10/Kroacia-BE-690x459.jpg", "depth": 2, "download_timeout": 180.0, "download_slot": "monitor.al", "download_latency": 1.9997210502624512, "article_body": "Me rritjen e qëndrueshme të PBB-së dhe vlerësimin më të lartë të kreditor në historinë e saj, Kroacia po arrin shtetet më të zhvilluara anëtare të BE-së, tha kryeministri Andrej Plenkovic, në një intervistë me CNN.\nPerspektivat e Kroacisë si anëtari më i ri i Bashkimit Europian për sa i përket rritjes ekonomike dhe arritjes së vendeve që i janë bashkuar BE-së më herët, janë shumë pozitive, tha Plenkovic për CNN.\nAgjencitë globale të vlerësimit Standard&Poor’s dhe Fitch Ratings, kanë përmirësuar së fundmi vlerësimin kreditor të Kroacisë nga BBB+ në A-.\nKryeministri bëri të ditur se qeveria e tij do të vazhdojë të krijojë kushte më të mira për familjet dhe bizneset kroate, veçanërisht për investitorët e huaj, duke përfshirë edhe ata nga Amerika, me të cilët do të takohet gjatë qëndrimit në Nju Jork.\nAi tha gjithashtu se qeveria nuk do të braktisë politikën e qendrës së djathtë që ka ndjekur në tetë vitet e fundit.\nSidoqoftë, në Europë ka ndryshuar arkitektura politike. Sipas Plenkovic, arsyet për këtë janë pasojat e emigracionit të jashtëligjshëm, i cili ka ndikuar në sigurinë e qytetarëve, si dhe pasojat ekonomike dhe sociale të pandemisë Covid-19 dhe lufta ruse kundër Ukrainës, që ka shkaktuar krizën më të madhe energjetike, rritjen e çmimeve të energjisë dhe trysnitë inflacioniste.\nPor institucionet europiane tani po nisin një mandat të ri dhe të gjithë anëtarët e Komisionit Europian vijnë nga parti të moderuara, tha Plenkovic. Shumica nuk ndikohet nga partitë e skajshme politike, shtoi ai.\n“Ne po vëzhgojmë nga afër se çfarë po ndodh në Shtetet e Bashkuara”.\nI pyetur për zgjedhjet e ardhshme presidenciale në SHBA, kryeministri kroat tha se zgjedhja e qytetarëve amerikanë duhet të respektohet.\nNe kemi bashkëpunuar me administratat e ish-presidentit Trump dhe presidentit Biden, do të respektojmë vullnetin e popullit amerikan, duam që çdo gjë të shkojë mirë dhe që demokracia amerikane të jetë më e fortë pas zgjedhjeve të nëntorit dhe jo më e dobët, siç ishte pas zgjedhjeve të mëparshme, theksoi Plenkovic.\nNe po vëzhgojmë me vëmendje se çfarë po ndodh në Shtetet e Bashkuara, tha ai, duke theksuar se ka shumë përçarje në shoqërinë amerikane, por se kështu po ndodh edhe në disa shtete të tjera demokratike.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Biznes", "article_title": "Përmbushja e standardeve të BE, 49% e biznesit: Kostot t’i mbulojë shteti", "article_link": "https://monitor.al/permbushja-e-standardeve-te-be-49-e-biznesit-kostot-ti-mbuloje-shteti/", "article_description": "Ambicia e Shqipërisë për t’u bërë pjesë e Bashkimit Europian, sjell me vete mundësi të reja për b...", "time_of_post": "Oct 9, 2024", "image_url": "https://monitor.al/wp-content/uploads/2024/08/Biznes-ecuri-948-3-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.143315553665161, "article_body": "Ambicia e Shqipërisë për t’u bërë pjesë e Bashkimit Europian, sjell me vete mundësi të reja për bizneset prodhuese për t’u zgjeruar në një treg më të madh, ashtu sikurse sjell edhe sfida.\nNjë anketë e fundit e Sekretariatit të  Këshillit të Investimeve vëren se shumica e bizneseve investojnë duke pasur si motivim kryesor për rritjen e cilësisë së produkteve zgjerimin në tregun e BE-së.\nKështu (55%) ose më shumë se një në dy kompani janë të gatshme të investojnë në cilësi për shkak të aspiratave për të eksportuar në tregun e BE-së, ndërsa një në pesë kompani nuk mund të investojë në prodhim me standardet e BE-së për shkak të kostove të lidhura. Ndërkohë, afërsisht (18%) një në pesë kompani nuk dëshiron të investojë pasi është e kënaqur me prodhimin dhe tregtimin në tregjet e brendshme.\nPërmbushja e standardeve të BE-së në prodhim mbart me vete kosto të cilat duket se një pjesë e konsiderueshme e biznesit mendon se duhet të mbulohet tërësisht nga qeveria teksa një numër jo i vogël mendojnë se këto kosto mund të ndahen mes dy palëve. Për Sekretariatin treguesi se shumica e bizneseve presin që kjo kosto të mbulohet nga qeveria tregon për mungesë motivimi mes tyre për të përmbushur përgjegjësitë dhe për të mbetur konkurrues.\n“Kompanitë janë të ndara në çështjen e kostove për përmbushjen e standardeve dhe rregulloreve të brendshme të BE-së. Një në dy kompani beson se qeveria duhet të financojë të gjithë procesin, ndërsa gjysma tjetër është e gatshme të ndajë kostot në mënyrë të barabartë. Duhet theksuar se, në parim, përgjegjësia për certifikimin dhe sigurimin e pajtueshmërisë së produktit me kërkesat ligjore i takon prodhuesit dhe jo shtetit.\nFakti që 49% e kompanive presin që shteti të mbulojë plotësisht kostot e pajtueshmërisë së produktit mund të tregojë mungesë motivimi midis bizneseve për të përmbushur përgjegjësitë e tyre dhe për të mbetur konkurrues. Shteti mund ta mbështesë këtë proces duke ofruar trajnime ose duke ofruar stimuj fiskalë të justifikuar mirë në përputhje me legjislacionin për ndihmën shtetërore që mbështet konkurrencën e ndershme” thuhet në publikim.\nI njëjti publikim ka identifikuar gjithashtu disa nga masat kryesore mbështetëse që mund të merren për të inkurajuar kompanitë që të prodhojnë dhe tregojnë në përputhje me standardet.\n“Mbështetja financiare për pajisjet dhe teknologjinë, thjeshtimi i procedurave për marrjen e certifikatave dhe programet e edukimit dhe trajnimit mbi standardet janë identifikuar si masat kryesore mbështetëse në të cilat qeveria duhet të investojë për të inkurajuar kompanitë të prodhojnë dhe tregtojnë në përputhje me standardet” thuhet në publikim./N.Maho\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "Dy impiante eolike në Vaun e Dejës me kapacitet 39.9 MW, aplikimet në MIE", "article_link": "https://monitor.al/dy-impiante-eolike-ne-vaun-e-dejes-me-kapacitet-39-9-mw-aplikimet-ne-mie/", "article_description": "Dy aplikime për impiante eolike janë paraqitur në Ministrinë e Infrastrukturës dhe Energjisë së f...", "time_of_post": "Oct 8, 2024", "image_url": "https://monitor.al/wp-content/uploads/2024/10/eolik-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.894484043121338, "article_body": "Dy aplikime për impiante eolike janë paraqitur në Ministrinë e Infrastrukturës dhe Energjisë së fundmi.\nSubjektet aplikuese edhe pse më vete duket se janë si pjesë e një projekti të përbashkët duke qenë se të dy janë në zonën e Vaut të Dejës në qarkun Shkodër.\nKonkretisht MIE njoftoi në faqen e saj për aplikimet në fjalë duke dhënë edhe specifikat për secilën. Këto impiante nëse arrijnë që të marrin miratimin dhe të zbatohen në terren nuk do të jenë objekt koncesioni dhe si të tilla nuk mund të përfitojnë as nga masat mbështetëse që aplikohen për disa projekte me kushte specifike.\n“Në bazë të Nenit 15 të Vendimit të Këshillit të Ministrave Nr. 822, datë 7.10.2015 “Për miratimin e rregullave dhe procedurave të ndërtimit të kapaciteteve të reja prodhuese të energjisë elektrike, që nuk janë objekt koncesioni” i ndryshuar, Ministria e Infrastrukturës dhe Energjisë njofton si më poshtë:\nShoqëria “OLV” sh.p.k. ka shprehur interesin dhe ka paraqitur pranë Ministrisë së Infrastrukturës dhe Energjisë, aplikimin për ndërtimin e një impianti eolik me kapacitet të instaluar 22.8 MW, për prodhimin e energjisë elektrike nga burime të rinovueshme, i cili nuk është objekt koncesioni dhe nuk përfiton nga masat mbështetëse, me vendndodhje në Bashkinë Vau i Dejës, Qarku Shkodër” thuhet në dokument.\nI njëjti parashtrimi bëhet edhe për shoqërinë “HTT” sh.p.k.  e cila ka shprehur interesin dhe ka paraqitur pranë Ministrisë së Infrastrukturës dhe Energjisë, aplikimin për ndërtimin e një impianti eolik me kapacitet të instaluar 17.1 MW, për prodhimin e energjisë elektrike me vendndodhje po në Bashkinë Vau i Dejës, Qarku Shkodër.\nVitet e fundit ka një tendencë në rritje për investime në burime të riunovueshme energjie por sidomos në fotovolatikë. Sa i takon energjisë nga era edhe pse ka një sërë projektesh që ndodhen në faza të ndryshme nuk ka asnjë të konkretizuar dhe të vendosur në prodhim.  Gjasat janë që projektet e para eolike që do të avancojnë më shpejt të jenë ato të ankandit të qeverisë i mbajtur një vit më parë kur u dha një kapacitet 222.4 MW tek tre kompani që shfaqën interes.\nÇmimi më i ulët ishte 44.88 euro/MWH. Oferta u dha nga bashkimi i Total EREN sa dhe KMV sh.p.k. Oferta e dytë më e ulët erdhi nga GurisINSAAT, Morgan Energy dhe BRD Energy sh.p.k për një kapacitet 75 MW dhe një çmim 74 euro/MWh ndërkohë qe oferta e tretë erdhi nga Verbung AG për një kapacitet 72.6 MW dhe një çmim 74.95 euro/MWh./N.Maho\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "Vrulli i fotovolatikëve dhe eolikëve, 133 aplikime për lidhje në rrjet, vetëm 5 HEC-e", "article_link": "https://monitor.al/vrulli-i-fotovolatikeve-dhe-eolikeve-133-aplikime-per-lidhje-ne-rrjet-vetem-5-hec-e/", "article_description": "Projektet për investime në burime të rinovueshme të energjisë po dominohen vitet e fundit nga impiantet fotovolatikë dhe ato eolikë duke lënë në vend të tretë “hidron” që disa v...", "time_of_post": "4 days më parë", "image_url": "https://monitor.al/wp-content/uploads/2024/09/Panele-diellore-fotovoltaike-1-982-690x460.jpg", "depth": 2, "download_timeout": 180.0, "download_slot": "monitor.al", "download_latency": 3.14987850189209, "article_body": "Projektet për investime në burime të rinovueshme të energjisë po dominohen vitet e fundit nga impiantet fotovolatikë dhe ato eolikë duke lënë në vend të tretë “hidron” që disa vite më parë kishte “mbretërimin absolut”.\nKëtë ndryshim të panoramës përpos aplikimeve që dorëzohen pranë Ministrisë së Infrastrukturës dhe Energjisë për fazën e parë të shprehjes së interesit e tregon tashmë edhe më qartë kërkesat që përpunohen nga operatorët e energjisë për lidhjet në rrjet.\nOperatori i Sistemit të Transmetimit raporton se shumica e aplikimeve për lidhje në rrjet ka të bëjë me projektet e energjisë diellore. Kështu vetëm vitin  e shkuar ky operator përpunoi 80 aplikime për lidhje në rrjet nga impiante fotovolatikë. Në vend të dytë vijnë ato të impianteve eolikë.\n“Centrale të tipit “Gjenerues Hidrik”, 5 aplikime, fuqia totale e kërkuar 64.33 MW realizuar 3 Marrëveshje Lidhjeje.\nCentrale të tipit “Gjenerues Solar”, 83 aplikime, fuqia totale e kërkuar 5,620.82 MWp, realizuar 2 Marrëveshje Lidhjeje.\nCentrale të tipit “Gjenerues Eolik”, 50 aplikime, fuqia totale e kërkuar 4,874.10 MW, realizuar 1 Marrëveshje Lidhjeje.\nTë gjitha aplikimet për këtë kategori kanë qenë për ndërtimin e tyre në tokë. Centrale të tipit “Gjenerues Termik” 2 aplikime, fuqia totale e kërkuar 300 MW, nuk është realizuar asnjë Marrëveshje Lidhjeje” nënvizohet në raportin e OST.\nLidhur me ankandet që zhvilloi qeveria për eolikët në korrik të vitit të shkuar OST nënvizon se janë dhënë disa miratime në parim për lidhje në rrjet.\n“Shoqëria Voltalia s.a ka marrë miratimin në parim për lidhjen me rrjetin e transmetimit të Centralit Eolik South Wind Park, me fuqi të instaluar 75 MW.\nKonsortiumi GURIS INSAAT VE MUHENDISLIK A.S””MORGAN ENERGJI YATIRIM HOLDING A.S” dhe “BRD ENERGY” sh.p.k ka marrë ri-miratimin në parim për lidhjen me rrjetin e transmetimit të Parkut Eolik Kryevidh, me fuqi të instaluar 74.4 MW.\nShoqëria VERBUND Green Power Albania SHPK ka marrë ri-miratimin në parim për lidhjen me rrjetin e transmetimit të Parkut Eolik Kryevidh, me fuqi të instaluar 72.6 MW ”’vlerëson OST./N.Maho\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Transport", "article_title": "Makinat dyfishojë tregtinë me Korenë e Jugut", "article_link": "https://monitor.al/makinat-dyfishoje-tregtine-me-korene-e-jugut/", "article_description": "Koreja e Jugut po bëhet një burim në rritje të shpejtë i importeve të makinave, pajisjeve mjekëso...", "time_of_post": "Oct 10, 2024", "image_url": "https://monitor.al/wp-content/uploads/2024/09/Tirana-bulevard-trafik-makina-popullsi-Foto-Monitor-scaled-1-690x342.jpg", "depth": 2, "download_timeout": 180.0, "download_slot": "monitor.al", "download_latency": 2.0621237754821777, "article_body": "Koreja e Jugut po bëhet një burim në rritje të shpejtë i importeve të makinave, pajisjeve mjekësore dhe kozmetikës.\nSipas të dhënave zyrtare nga INSTAT, importet nga vendi i largët arritën në 8-mujorin e 2024 në 12 miliardë lekë, me rritje 44% në krahasim me të njëjtën periudhë të vitit 2023 dhe 190% rritje në krahasim me vitin 2022.  Ndërmjet 2021 dhe 2024, importet nga Koreja e Jugut janë rritur më shumë se tre herë.\nTë dhëna më të detajuara nga INSTAT tregojnë se rritja ushqehet nga importet e makinave, pajisjeve mjekësore dhe kozmetikës. Makinat e importuara nga ky vend në 8-mujorin e 2024 arritën një vlerë prej 8.7 miliardë lekësh, ose 87 milionë euro duke u dyfishuar në krahasim me janar-gusht 2023 dhe duke përbërë 73% të totalit të importeve nga ky vend.\nNdërsa importet e pajisjeve mjekësore shënuan një vlerë 964 milionë lekë (9,4 milionë euro) me rënie të lehtë nga e njëjta periudhë e vitit të kaluar, ose 7.5% të totalit. Kozmetika është një grup tjetër importesh nga Koreja që po rritet shpejt me rreth 3,8 milionë euro në 8 mujor me rritje vjetore 56 %, duke zënë rreth 3% të totalit.\nNë fakt, importet nga Koreja e Jugut po rriten për një gamë të gjerë produktesh, që nga makinat, plastika, produktet farmaceutike dhe pëlhurat dhe madje edhe ushqime.\nNë 8-mujorin 2024, importet nga Koreja e Jugut zunë 2% të importeve totale nga 1.5% vitin e kaluar në të njëjtën periudhë.\nKoreja e Jugut është një nga katër ekonomitë më të zhvilluara të Azisë me një zhvillim të shpejtë në dekadat e fundit. Koreja mbetet një nga ekonomitë me më shumë rritje pas recesionit të madh dhe pandemisë COVID-19. Mallrat e saj kanë një reputacion të mirë në tregjet e huaja, teksa ofrojnë çmime më të favorshme se tregjet e vendeve të tjera të zhvilluara.\nMe gjithë kostot e larta të transportit, çmimet e makinave nga Koreja janë më konkurruese se importet që vijnë nga vendet e BE. Tani Koreja po bëhet furnizuesi kryesor i tregut shqiptar sidomos me makina të përdorura.\nTë dhënat zyrtare nga Drejtoria e Transporteve tregojnë se 17.4% e mjeteve që u importuan gjatë janar-korrik 2024 i takojnë Koresë së Jugut, me një rritje të dukshme me janar-korrik 2023 kur zinin 7% të totalit.\nNë numër mjetet e importuara nga Koreja e Jugut janë rritur me më shumë se 3 herë ku nga rreth 2956 tashmë kanë arritur në 10.6 mijë mjete.\nShkëmbimet tregtare, për tetëmujorin e parë 2024, me vendet e BE-së zënë 57,3% të gjithë tregtisë. Në periudhën Janar – Gusht 2024, eksportet drejt vendeve të BE-së zënë 71,0% të eksporteve gjithsej dhe importet nga vendet e BE-së zënë 51,4% të importeve gjithsej. Partnerët kryesorë tregtarë janë: Italia (27,9 %), Turqia (8,2%), Kina (8,1%) dhe Greqia (7,2%).\nSi tetëmujor, importet janë rritur me +3,1 %, krahasuar me tetë-mujorin e parë 2023, ndërsa eksportet, gjatë këtij tetëmujori janë ulur me -14,9%, krahasuar me një vit më parë./B.Hoxha\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "Varfëria energjetike, Sekretariati i Vjenës: Miratoni përkufizimin dhe vendosni objektiva për uljen", "article_link": "https://monitor.al/varferia-energjetike-sekretariati-ki-vjenes-miratoni-perkufizimin-dhe-vendosni-objektiva-per-uljen/", "article_description": "Pavarësisht disa masave të marra si afatshkurtra edhe afatgjata në lidhje me varfërinë energjetik...", "time_of_post": "6 days më parë", "image_url": "https://monitor.al/wp-content/uploads/2024/08/Energji-energji-e-gjelber-1107-4-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.3098442554473877, "article_body": "Pavarësisht disa masave të marra si afatshkurtra edhe afatgjata në lidhje me varfërinë energjetike Shqipëria ende sot nuk ka një përkufizim të miratuar për këtë aspekt.\nSekretariati i Komunitetit të Energjisë në Vjenë në raportin “Adresimi i varfërisë energjetike tek vendet e Komunitetit të Energjisë” ku hyn edhe Shqipëria jep disa rekomandime që duhet të merren parasysh për të sjellë ndryshime pozitive.\nPor çfarë është në fakt varfëria energjetike? Sipas përkufizimit kjo është gjendje e një familjeje që di duhet të reduktojë konsumin e saj të energjisë në një shkallë të tillë që ndikon negativisht në shëndetin dhe mirëqenien e anëtarëve të saj.\nNë Shqipëri janë disa masa të marra që synojnë zbutjen e kësaj varfërie duke nisur që nga kompensimi që jepet për energjinë për disa shtresa në nevojë ku dominojnë pensionistët e deri tek ato masa afatshkurta siç ishte ajo për subvencionimin e impianteve për ngrohjen e ujit për familjet aplikuar vetëm një herë deri më tani.\nPavarësisht këtyre masave duket se Shqipëria ashtu edhe si shumë vende të tjera në rajon nuk e ka një plan të qartë për evidentimin e situatës reale të varfërisë energjetike dhe miratimin e objektivave konkretë për uljen e saj. Kjo ka bërë që në raportin e fundit Sekretariati të bëjë disa rekomandime.\nKështu së pari është propozuar që të bëhet zhvillimi i një metodologjie për të vlerësuar numrin e familjeve në varfëri energjetike siç kërkohet nga Rregullorja e qeverisjes.\nSë dyti vendosja e një objektivi tregues kombëtar për reduktimin e varfërisë energjetike, duke përfshirë një afat kohor.\nSë treti rekomandohet miratimi i një përkufizim për varfërinë energjetike.\n“Përfshini një afat kohor të detajuar, buxhetin e vlerësuar dhe burimet e financimit për politikat dhe masat. Ofroni mbështetje të veçantë për familjet në varfëri energjetike në politikat dhe masat përkatëse për eficencën e energjisë dhe burimet e energjisë së rinovueshme për të adresuar shkaqet rrënjësore të varfërisë së energjisë.\nPërafroni objektivat dhe masat e Planeve Kombëtare të Energjisë dhe Klimës për varfërinë energjetike me Planin e Veprimit për Efiçiencën e Energjisë (EEAP) dhe Planin e Veprimit për Energjinë e Qëndrueshme (SEAP) dhe anasjellta”, thuhet në rekomandimet e tjera të Sekretariatit.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "“Brenda 2025 synojmë të përfundojmë fizibilitetin e RP Moglica Shtesë”", "article_link": "https://monitor.al/brenda-2025-synojme-te-perfundojme-fizibilitetin-e-rp-moglica-shtese-2/", "article_description": "Flet Simen Bræin, Zv.President i Statkraft për Europën   Statkraft, me degën e kompanisë së ...", "time_of_post": "6 days më parë", "image_url": "https://monitor.al/wp-content/uploads/2024/09/Simen-Braein-Statkraft-1149-621x480.jpg", "depth": 2, "download_timeout": 180.0, "download_slot": "monitor.al", "download_latency": 2.4320058822631836, "article_body": " \nStatkraft, me degën e kompanisë së saj në Shqipëri, Devoll Hydropower, mbetet investitori më i madh në sektorin e energjisë me kaskadën në lumin Devoll.\nNjë shtesë në marrëveshjen e koncesionit me shtetin shqiptar, e miratuar në fund të vitit të shkuar, parashikon që ky investim të vijojë edhe më tej me një projekt të ri, zbatimi i të cilit do të varet nga rezultatet e një studimi në proces.\n“Projekti  synon  optimizimin e mëtejshëm të burimeve hidrike në rezervuarin e HEC Moglicë. Kapaciteti i instaluar i planifikuar për projektin është deri në 1620 MW (1200 MW +/- 35%), me sasi të mundshme të ruajtjes së energjisë deri rreth 28 GWh” pohon për “Monitor”,  Simen Bræin, Zv.President i Statkraft për Europën.\nAi nënvizon se brenda vitit 2025 parashikohet që të përfundojë edhe studimi i fizibilitetit për projektin, çka do t’i japë mundësi kompanisë të vlerësojë më tej mundësinë e investimit.\n \nViti 2023 vazhdoi të jetë vit i pazakontë në tregjet e energjisë, edhe pse më normal se viti 2022.\nLidhur me prodhimin e energjisë elektrike nga hidrocentralet tona, duhet theksuar se edhe në vitin 2023, hidrologjia në ujëmbledhësin e lumit Devoll ka vazhduar të jetë shumë sfiduese, me reduktim të konsiderueshëm të prurjeve në rezervuarët tanë, krahasuar me prurjet historike.\nKjo ka rezultuar në reduktim të konsiderueshëm të sasisë së prodhuar të energjisë. Sasia e energjisë elektrike që kemi prodhuar në vitin 2023 ka qenë rreth 481 GWh, rreth 30% më pak se viti 2021, që ishte vit relativisht normal në aspektin hidrologjik.  Megjithatë, menaxhimi aktiv i energjisë ka rezultuar në një ecuri të mirë financiare të aseteve tona.\n \n \nGjatë vitit 2023, çmimet e energjisë në Europë shënuan  rënie krahasuar me çmimet ekstreme të vitit 2022. Kjo kryesisht për shkak të uljes së kërkesës, furnizimeve shtesë të gazit nga Norvegjia dhe importet, si dhe një dimër relativisht i butë. Megjithatë, në pjesën më të madhe të vitit, çmimet ishin në nivele më të larta krahasuar me periudhën përpara pushtimit të Ukrainës nga Rusia.\nGjithashtu kemi vërejtur luhatje të konsiderueshme të çmimit gjatë vitit 2023. Mendojmë se luhatjet e paparashikuara në çmimin e energjisë dhe efektet e ndryshimeve klimatike janë dy nga sfidat kryesore që vazhdojnë të ndikojnë në tregun e energjisë.\nZhvillimi i mëtejshëm, bashkimi dhe optimizimi i tregjeve të energjisë, rritja e fleksibilitetit në treg, shoqëruar me rritje të investimeve në zhvillimin e energjive të rinovueshme, janë faktorë kyç në përballjen e këtyre sfidave.\n \n \nNë fundin e vitit 2023 hyri në fuqi shtesa e marrëveshjes së koncesionit që kemi me qeverinë shqiptare, që lidhet me mundësinë e zhvillimit të një hidrocentrali të madh me sistemin e rezervës së pompuar, të quajtu\nProjekti RP Moglica Shtesë përbën një optimizim të mëtejshëm të burimeve hidrike të disponueshme në rezervuarin e HEC Moglicë, dhe është pjesë e zhvillimit të Projektit Hidroenergjetik të Devollit.\nKapaciteti i instaluar i planifikuar për projektin është deri në 1620 MW (1200 MW +/- 35%), me sasi të mundshme të ruajtjes së energjisë deri rreth 28 GWh. Projekti ndodhet në fazën e studimeve dhe po punohet me intensitet për të vlerësuar fizibilitetin e tij. Aktualisht presim që në vitin 2025 të kemi përfunduar studimin e fizibilitetit, për të vlerësuar më tej mundësinë e investimit.\nZhvillimi i projektit lidhet ngushtë me zhvillimin e ardhshëm të tregut të energjisë, objektivat dhe rritjen e burimeve të energjisë së rinovueshme në Shqipëri dhe rajon, si edhe me zhvillimin e rrjetit të transmetimit rajonal. RP Moglica Shtesë mund të jetë një zgjidhje e gjelbër për ruajtjen e energjisë që ofron energji balancuese, në një treg ku prodhimi i energjisë pritet të ketë një pjesë të madhe nga burimet e rinovueshme të energjisë me ndërprerje, si energjia diellore apo e erës.\nCentrali mund të përmirësojë sigurinë e furnizimit, duke ofruar shërbime ndihmëse dhe të jetë një përshpejtues i tranzicionit të gjelbër në Shqipëri dhe rajon, duke mundësuar hyrjen në treg të burimeve të reja të energjisë të rinovueshme.\n \nAktiviteti i Bursës Shqiptare të Energjisë Elektrike është arritje e rëndësishme në tregun e energjisë elektrike në Shqipëri. Ajo tregon se Shqipëria është e angazhuar në reformat e sektorit të energjisë dhe vazhdon të bëjë hapa përpara në integrimin me tregun rajonal dhe kontinental. Ne jemi anëtarësuar në bursë dhe po punojmë për të qenë operator aktiv në të.\nRritja e sasive të tregtuara në bursë dhe bashkimi i tregut me Kosovën mendojmë se tregon perspektivë të inkurajuese drejt objektivit të pasjes së një tregu të energjisë elektrike të qëndrueshëm dhe transparent në integrimin me rajonin dhe kontinentin.\nZhvillimi i mëtejshëm i aktivitetit të Bursës, veçanërisht funksionimit të tregut brenda ditës, mendojmë se do t’i japë një nxitje të mëtejshme për rritjen e sasive të tregtuara, likuiditetit dhe diversifikimit të produkteve.\n \nSa i përket çmimit të energjisë elektrike, viti 2024 deri tani karakterizohet nga çmime relativisht më të ulëta se vitet e fundit, edhe pse në periudha të shkurtra ka luhatje të konsiderueshme të çmimit.\nNë aspektin e prodhimit, kushtet e pafavorshme hidrologjike që kemi parë gjatë viteve të fundit kanë vazhduar edhe në 2024, dhe prodhimi ynë faktik i energjisë elektrike është më i ulët se mesatarja e planifikuar për këtë periudhë.\nPavarësisht sfidave, qoftë klimatike apo të tregut, jemi besimplotë se nga maturiteti dhe ekspertiza që Statkraft zotëron, si kundrejt menaxhimit të prodhimit, ashtu edhe në tregtimin e energjisë, hidrocentralet tona do të kenë një performancë pozitive për vitin 2024.\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "“Rritja e kapaciteteve transmetuese, 5 projekte të reja mes Shqipërisë dhe fqinjëve”", "article_link": "https://monitor.al/rritja-e-kapaciteteve-transmetuese-5-projekte-te-reja-mes-shqiperise-dhe-fqinjeve-2/", "article_description": "Flet Skerdi Drenova, Administrator i Operatorit të Sistemit të Transmetimit   Investimet në përshtatje të zhvillimeve të brendshme dhe kryesisht rritjes së kapacitetit të instal...", "time_of_post": "6 days më parë", "image_url": "https://monitor.al/wp-content/uploads/2024/10/Skerdi-Drenova-1149-638x480.jpg", "depth": 2, "download_timeout": 180.0, "download_slot": "monitor.al", "download_latency": 2.313961982727051, "article_body": "Investimet në përshtatje të zhvillimeve të brendshme dhe kryesisht rritjes së kapacitetit të instaluar prodhues në burime të rinovueshme nuk e kanë ndalur Operatorin e Sistemit të Transmetimit në planet për rritjen e kapaciteteve transmetuese ndërkufitare.\nNë një intervistë për “Monitor”, Skerdi Drenova, Administrator i Operatorit të Sistemit të Transmetimit, nënvizon se përveç linjës me Maqedoninë e Veriut, ku po punohet për finalizimin e saj, janë në plane edhe disa linja të tjera me vendet fqinje.\nAi sjell në vëmendje një linjë të re 400 kv me Greqinë, një projekt të ri me Kosovën, linja nënujore me Italinë, për të aktualisht po nënshkruhen termat e referencës me Transmetuesin Italian, teksa pas një investimi në Koman, potenciali është edhe për dy linja të reja me Malin e Zi.\n \nBilanci i shoqërisë për vitin 2023 ka rezultuar pozitiv. Të ardhurat totale për vitin 2023, në bilancin e shoqërisë,  kanë rezultuar rreth 1% më të larta se një vit më parë. Rreth 49% të të ardhurave totale e zënë të ardhurat nga transmetimi i energjisë elektrike dhe 20% të ardhurat nga alokimi i kapaciteteve për interkoneksionet. Shpenzimet totale për vitin 2023 kanë rezultuar rreth 40% më të ulëta se një vit më parë. Rreth 49% të tyre e zënë shpenzimet që lidhen me kostot e transmetimit.\n \nKërkesa për energji elektrike në Sistemin e Transmetimit gjatë vitit 2023 ka qenë 7.3 TWh, ndërkohë prodhimi vendas për vitin 2023, në krahasim me vitin 2022 ka shënuar rritje me 26%.\nRrjedhimisht sfida kryesore ka qenë përgatitja e rrjetit të transmetimit për absorbimin e prodhimit të energjisë elektrike dhe garantimin e sigurisë nëpërmjet linjave të interkoneksionit, duke qenë se vihet re një rritje e flukseve tranzit të energjisë elektrike nga vendet fqinje, si pasojë e zhvillimit të burimeve të rinovueshme në rajonin e Europës Juglindore.\n \nSistemet e Fuqisë së energjisë elektrike kanë evoluar në vitet e fundit dhe Operatori i Transmetimit OST sh.a. duhet t’u përgjigjet zhvillimeve të ngarkesës dhe burimeve gjeneruese të energjisë elektrike.\nNë vijimësi, OST sh.a. investon në rrjetin e transmetimit, duke zgjeruar kapacitetet e transmetimit nëpërmjet rehabilitimit të impianteve ekzistuese, por edhe duke ndërtuar linja ose nënstacione të reja si p.sh. ndërtimi i linjës 400 kV me Maqedoninë e Veriut, ndërtimi i nënstacionit 220 kV të Hoxharës me linjat përkatëse për absorbimin e burimeve të rinovueshme.\nZgjerimi i nënstacionit të Fierit në rrjetin 400 kV, gjithashtu do të përmirësojë sigurinë e furnizimit me energji elektrike për Jugun e Shqipërisë, ku për shkak të turizmit ka dhe rritje të pritshme të ngarkesës.\nNdërkohë që nga tetori i vitit 2023 është vënë në operim Nënstacioni Shumbatit dhe linja Komsi – Shumbat. Ka përfunduar ndërtimi i linjës 110 Kv Librazhd-Prrenjas, ka përfunduar ndërtimi i linjës 220 Kv Hoxharë-Fier, si dhe është kryer upgrade i Nënstacionit të Golemit.\n \nBursa e Energjisë ofron një mekanizëm transparent për vendosjen e çmimeve të energjisë elektrike, që mund të ndihmojë në sigurimin e aksesit të drejtë në rrjet për të gjithë pjesëmarrësit e tregut.\nTransparenca mund të ndihmojë në ndërtimin e besimit dhe bashkëpunimit midis OST dhe pjesëmarrësve të tregut. Kjo përmirëson stabilitetin e rrjetit dhe të lehtëson përdorimin e burimeve të energjisë së pastër.\nNe sot kemi bashkimin e tregut të energjisë Shqipëri-Kosovë për ditën në avancë, i cili lejon më shumë mundësi për optimizimin e kapaciteteve të transmetimit, në mënyrë më efikase, duke ulur kostot dhe duke përmirësuar performancën e rrjetit.\nKy bashkim ndihmon në integrimin më të mirë të burimeve të ndryshme të energjisë, përfshirë energjitë e rinovueshme, duke ofruar një sistem më të integruar dhe më të qartë për çmimet dhe informacionin e tregut, duke e bërë më të lehtë për OST dhe për pjesëmarrësit e tjerë në treg të kuptojnë dhe të parashikojnë kushtet e tregut.\n \n \nOST ka në planin e zhvillimit ndërtimin e disa linjave interkoneksioni. Përfundimi i linjës 400 kV Shqipëri – Maqedoni e Veriut. Jemi në fazën e studimit të fizibilitetit të një tjetër interkoneksioni me Greqinë, linja 400 kV Fier-Arachtos.\nJanë miratuar në projektet PECI (nga Komiteti Energjisë) 2 linja të tjera interkoneksioni Fierzë-Prizren dhe ringu 400 kV i Tiranës dhe është aplikuar për grant për të kryer studimin e fizibilitetit pranë WBIF me mbështetjen e EBRD. Jemi gjithashtu në fazën e nënshkrimit të termave të referencës me OST Italiane, TERNA për linjën nënujore midis Shqipërisë dhe Italisë.\nËshtë aplikuar për grant pranë WBIF edhe për studimin e fizibilitetit për ndërtimin e një nënstacioni të ri 400 kV në Vaun e Dejës, i cili do të shërbejë nesër edhe për ndërtimin e dy linjave të reja të interkoneksionit midis Shqipërisë dhe Malit të Zi.\nRritja e kapaciteteve transmetuese shërben si për importin dhe eksportin e energjisë elektrike ashtu edhe në kalimin tranzit të saj drejt vendeve të tjera, duke rritur të ardhurat e OST.\n \n \nPunimet po vazhdojnë në lotet përkatëse, ku për Lotin 1 po vijojnë punimet civile në të dy segmentet e linjës për ndërtimin e bazamenteve dhe ngritjen e shtyllave përkatësisht në segmentet Fier – Elbasan dhe Elbasan – Qafë-Thanë.\nNdërsa për lotin 2, po vijojnë punimet civile për rrugët e brendshme dhe të aksesit në nënstacione, si dhe punimet civile për ndërtimin e bazamenteve të portaleve dhe pajisjeve në të dy nënstacionet Elbasan 3 dhe Fier.\nProjekti (në tërësi, për të dy lotet) parashikohet të përfundojë në qershor 2026.\nPër sa u përket detyrimeve të ndërsjella të kompanive të energjisë elektrike, situata paraqitet e qëndrueshme ku kompanitë e energjisë elektrike vijojnë me shlyerjen e detyrimeve korrente, si dhe atyre të prapambetura, në zbatim të marrëveshjeve përkatëse për shlyerjen e detyrimeve të prapambetura.\nKy trend vijon edhe gjatë vitit 2024.\n \n \nDuke u nisur nga rezultatet e deritanishme të arritura për vitin 2024, situata financiare e shoqërisë duket pozitive dhe stabiliteti financiar i qëndrueshëm. Nisur nga treguesit faktikë, si dhe vlerësimet e përditësuara për periudhën e mbetur të vitit 2024, pritet që dhe viti 2024 të mbyllet me një rezultat financiar pozitiv.\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "“Nga impianti në Belsh te teknologjia e re në Koman, si po zgjerohen investimet për diversifikim”", "article_link": "https://monitor.al/nga-impianti-ne-belsh-te-teknologjia-e-re-ne-koman-si-po-zgjerohen-investimet-per-diversifikim/", "article_description": "Flet Erald Elezi, Administrator Korporata Elektroenergjetike Shqiptare   Fillimisht ishte vetëm kaskada e Drinit, zemra energjetike e vendit në menaxhimin e Korporatës Elektroen...", "time_of_post": "6 days më parë", "image_url": "https://monitor.al/wp-content/uploads/2024/09/Erald-Elezi-1149-690x446.jpg", "depth": 2, "download_timeout": 180.0, "download_slot": "monitor.al", "download_latency": 2.2087786197662354, "article_body": "Fillimisht ishte vetëm kaskada e Drinit, zemra energjetike e vendit në menaxhimin e Korporatës Elektroenergjetike Shqiptare (KESH).\nMë pas, zgjerimi i interesit për fotovoltaikët në tërësi duket se do të tërhiqte edhe vëmendjen e KESH, për të investuar fillimisht në projekte të vogla, si ai mbi digën e Qyrsaqit. Tashmë vit pas viti, projektet për diversifikim dhe zgjerim të kapaciteteve prodhuese në tërësi po bëhen më të shumta.\nErald Elezi, Administrator i Korporatës Elektroenergjetike Shqiptare në këtë intervistë për “Monitor”, pohon se përveç një projekti më të madh në zonën e Belshit, ku KESH do të ndërtojë një impiant fotovoltaik me kapacitet të instaluar 50 MWp, në horizont është edhe një projekt që do të aplikohet në kaskadën e Drinit.\nBëhet fjalë për një shtim të fuqisë së projektuar “me 200 MW nëpërmjet riqarkullimit të ujit ndërmjet HEC Koman – HEC Fierzë, që teknikisht njihet si teknologjia “Pump Storage”.\n \nërësisht\n \nViti 2023 ishte një periudhë me aktivitet intensiv për Korporatën dhe sektorin elektroenergjetik në përgjithësi.\nNdërkohë që çmimet e energjisë ishin relativisht të qëndrueshme në periudhën 2010-2020, vitet 2021 dhe 2022 panë rritje të paprecedentë të çmimeve. Megjithatë, në vitin 2023, çmimet ranë dhe u stabilizuan, duke lehtësuar presionin mbi ekonominë globale dhe duke ulur ekspozimin e Korporatës ndaj rreziqeve që paraqet tregu i energjisë nga çmimet e larta.\nProdhimi neto për vitin 2023 rezultoi 33% më shumë krahasuar me vitin 2022. Në vitin 2022 është prodhuar 3,859,730 MWh, ndërsa në vitin 2023 rreth 5,131,482 MWh. Gjatë vitit 2022, KESH ka blerë 1,467,734 MWh, ndërsa në vitin 2023, vetëm 563,582 MWh, duke ulur ekspozimin ndaj tregjeve me 62%.\nPo kështu, KESH sh.a. në vitin 2023 ka kryer procedura shitje energji elektrike në Tregun e Lirë në sasinë prej 646,356 MWh, ose 3.2 herë më shumë sesa në vitin 2022, ku ka shitur vetëm 202,016 MWh.\nNë aspektin operacional, kushtet e favorshme hidro-meteorologjike të vitit 2023 sollën aktivitet të shtuar në prodhimin e Kaskadës së Drinit, ndryshe nga viti i vështirë hidrik 2022.\nKy ndryshim i performancës në prodhim theksoi sërish varësinë e lartë të gjenerimit të energjisë elektrike nga burimet hidro, për shkak të portofolit të prodhimit pothuajse 100% nga HEC-et.\nNë vijim të përballimit të gjendjes së emergjencës edhe gjatë 2023, Korporata e përqendroi veprimtarinë operacionale në sigurimin e volumeve të energjisë në funksion të përmbushjes së objektivit për furnizim për Detyrimin e Shërbimit Publik (DSHP), pra me aktivitet kryesor në tregun e rregulluar.\nPërveç veprimtarisë në këtë treg, Korporata zhvilloi edhe aktivitetet e tjera, kryesisht ato komerciale me objektiv rritjen e përfitueshmërisë nga aktiviteti tregtar në Tregun e Lirë dhe ato investuese me objektiva si: rritja e sigurisë/eficiencës së aseteve gjeneruese dhe zhvillimin e qëndrueshëm afatgjatë, nëpërmjet shtimit të diversifikuar të BRE-s.\n \nAshtu siç u evidentua edhe më lart, viti 2023 rezultoi vit i favorshëm hidrik duke stimuluar aktivitet shfrytëzues dhe gjenerues të shtuar, ku Korporata arriti të përballojë më me lehtësi dhe siguri përgjegjësitë ndaj situatës së emergjencës në furnizimin me energji elektrike.\nPo kështu, edhe situata e çmimeve të stabilizuara në tregjet globale të energjisë favorizuan një aktivitet të ndjeshëm pozitiv për korporatën gjatë vitit 2023.\nPavarësisht kësaj situate pozitive, KESH u kujdes për menaxhimin sa më eficient të Kaskadës së Drinit dhe gjithashtu, duke zhvilluar aktivitetin e përgjithshëm mbi parimet e optimizimit dhe menaxhimit eficient të kostove.\nTë ardhurat totale për vitin  2023 u realizuan në 38.5 mld lekë, ose 12% më shumë krahasuar me vitin 2022 prej 34.45 mld lekë. Rezultati neto për vitin 2022 rezultoi negativ, prej 26.7 mld lekë, ndërsa në vitin 2023 rezultoi ndjeshëm pozitiv prej 13.5 mld lekë.\n \nViti 2023 u vlerësua si i suksesshëm për menaxhimin e Korporatës, ku arriti të përballojë me sukses sfidat dhe përgjegjësitë e emergjencës në furnizimin me energji elektrike.\nPërmes menaxhimit të prodhimit të brendshëm, shkëmbimeve të energjisë me KEK dhe depozitimeve nga PPE (Prodhuesit me Përparësi të Energjisë), shoqëria jo vetëm përmbushi detyrimet e saj, por gjithashtu zhvilloi një aktivitet dinamik komercial në tregun e lirë, duke siguruar të ardhura shtesë.\nSi rezultat, Korporata jo vetëm nuk pati nevojë për mbështetje financiare/subvencionim veprimtarie nga buxheti i shtetit, por kontribuoi në mënyrë direkte në buxhet si tatimpagues.\nKESH ka njohur nevojën për diversifikimin e prodhimit të energjisë dhe ka investuar në shtimin e burimeve të reja të energjisë, nëpërmjet diversifikimit kryesisht në teknologjinë fotovoltaike.\nKjo strategji është e domosdoshme dhe në linjë me strategjinë kombëtare të zhvillimit të sektorit energjetik, ku prioritet në zhvillimin afatgjatë dhe të qëndrueshëm të sektorit është diversifikimi i burimeve të reja të energjisë nëpërmjet formave PV, erë etj.\nAktualisht, Korporata po zhvillon disa projekte të rëndësishme për të shtuar kapacitetet e gjenerimit nëpërmjet diversifikimit si më poshtë:\nPërveç energjisë diellore, Korporata po zhvillon projekte nga burime të tjera alternative si: gjeneruesit termikë lundrues me fuqi të instaluar 110 MW në zonën e Triportit (Vlorë) dhe projektin më afatgjatë të prodhimit të energjisë me fuqi të projektuar 200 MW nëpërmjet riqarkullimit të ujit ndërmjet HEC Koman – HEC Fierzë, që teknikisht njihet si teknologjia “Pump Storage”.\n \n \n \nNë lidhje me liberalizimin e modelit të tregut të energjisë dhe reformave sektoriale, viti 2023 shënoi ngjarjen më të rëndësishme pasi nisi operimin zyrtar Bursa Shqiptare e Energjisë – ALPEX, përmes ankandit të parë të tregut të ditës në avancë (DAM), duke realizuar një nga përparësitë e Qeverisë Shqiptare për sektorin energjetik, një angazhim i realizuar i Shqipërisë ndaj Sekretariatit të Komunitetit Europian të Energjisë.\nOperimi i ALPEX e ka ngritur sektorin elektroenergjetik në një nivel tjetër të funksionimit të tij, duke e përafruar dhe duke integruar më tepër me tregjet e zhvilluara europiane të energjisë. ALPEX synon të jetë NEMO me shtrirje rajonale, duke filluar me unifikimin e tregut me Kosovën.\nNë aspektin tregtar, si një pjesëmarrës aktiv në ALPEX, shumë aktivitete tregtare të Korporatës kryen nëpërmjet ALPEX, duke sjellë standarde të larta shkëmbimi, transparencë dhe siguri në transaksion.\nQë prej datës 1 prill 2023, KESH diversifikoi portofolin e tregtimit të energjisë elektrike, duke tregtuar energji elektrike edhe në Bursën Shqiptare të Energjisë, Alpex.  Roli i KESH në tregtimin e energjisë në Bursë nuk ka qenë vetëm si “price taker”, por edhe si “price maker”.\nNë vijim, binjakëzimi i tregjeve me Kosovën ishte hapi i dytë më i rëndësishëm për Bursën, pasi ajo diversifikoi burimet e prodhimit të energjisë dhe rriti flukset e tregtimit.\nKESH, përveç sasisë së vendosur si detyrim për shërbim publik dhe të dakordësuar me shoqërinë FSHU nëpërmjet kontratës së miratuar nga Bordi i ERE-s, ka tregtuar në bursën shqiptare edhe tepricat ose mungesat e energjisë elektrike nga prodhimi i Kaskadës së Drinit.\n \n \nNë vitin 2023, KESH kishte detyrimin për të zbatuar një vendim të qeverisë që e ngarkonte me sigurimin e energjisë për klientët universalë, duke përfshirë edhe mundësinë për të kontraktuar dhe për të shtuar asete të tjera gjeneruese, si dhe për të kryer transaksione në Tregun e Lirë të energjisë.\nKjo ishte pjesë e përpjekjeve për të përballuar krizën energjetike në atë periudhë.\nPas përfundimit të gjendjes së emergjencës më 31 dhjetor 2023, KESH vazhdoi zbatimin e detyrimeve të saj për furnizimin me energji gjatë vitit 2024, me disa ndryshime të miratuara nga Këshilli i Ministrave në fillim të vitit.\nShoqëria u autorizua të kryejë transaksione të reja në Tregun e Lirë duke përfshirë shitblerjen e energjisë dhe lidhjen e kontratave afatgjata për të mbuluar nevojat e tregut.\nKESH gjithashtu ka të drejtë të shesë energji për kategori specifike klientësh që dalin në Treg të Lirë, si dhe të depozitojë energjinë e tepërt të krijuar nga burimet e rinovueshme për përdorim të mëvonshëm ose për mbulimin e humbjeve të Operatorit të Sistemit të Shpërndarjes.\nNë mënyrë të veçantë, KESH mund të lidhet me burime të rinovueshme për të diversifikuar prodhimin e saj të energjisë.\nTepricat e energjisë, që nuk përdoren për mbulimin e humbjeve, mund të shiten në Tregun e Lirë, me kontrata që miratohen nga Enti Rregullator i Energjisë (ERE), duke siguruar një furnizim të qëndrueshëm dhe të sigurt për klientët.\nProjekti Skavica është drejt përfundimit të Fazës së Parë, e cila konsiston në studime teknike e mjedisore-sociale, për të cilat është duke u kryer oponenca teknike nga një trupë e pavarur ekspertësh të Univesitetit Politeknik, si dhe ekspertë ndërkombëtarë.\nNdërkohë, janë duke u vlerësuar alternativat e mundshme për realizueshmërinë e projektit, duke konsideruar aspektet mjedisore e sociale dhe tekniko-ekonomike, si dhe është angazhuar Këshilltari Financiar, i cili do të kryejë një vlerësim të pavarur financiaro-ekonomik dhe do të mbështesë KESH në lidhje me financimin e projektit nga institucionet ndërkombëtare financiare.\nMe përfundimin e fazës së parë, qartësimit të financimit dhe projektit, do të arsyetohen dhe afatet e kalimit në fazën e dytë.\nVlen të theksohet se projekti në të gjithë fazat e tij do të udhëhiqet nga standardet e praktikat e mira ndërkombëtare, sidomos për sa u përket masave parandaluese, zbutëse apo kompensimit të ndikimeve të pritshme mjedisore e sociale.\nMe përzgjedhjen e opsionit më të mirë për realizueshmërinë e projektit, do të ndiqen hapat e përcaktuar në ligjin special për projektin, si dhe proceduarat ligjore sipas legjislacionit kombëtar në fuqi, në lidhje me lejet dhe autorizimet për të bërë të mundur realizimin e tij.\n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Bien lindjet, Greqia ofron mbështetje financiare dhe lehtësime taksash për prindërit e rinj", "article_link": "https://monitor.al/bien-lindjet-greqia-ofron-mbeshtetje-financiare-dhe-lehtesime-taksash-per-prinderit-e-rinj/", "article_description": "Greqia paraqiti masa për të rritur normën e ulët të lindshmërisë, duke filluar nga kuponë dhe për...", "time_of_post": "Sep 13, 2024", "image_url": "https://monitor.al/wp-content/uploads/2024/09/Femije-690x388.jpg", "depth": 2, "download_timeout": 180.0, "download_slot": "monitor.al", "download_latency": 4.335418701171875, "article_body": "Greqia ka një nga normat më të ulëta të fertilitetit në Europë, një gjendje demografike të rëndë e shkaktuar nga një krizë ekonomike prej 1 dekade, emigrimi dhe ndryshime në qëndrimet e të rinjve. Kryeministri e ka cilësuar këtë një kërcënim kombëtar dhe një “bombë me sahat” për pensionet.\nAktualisht, Greqia shpenzon rreth një miliard euro në vit për masa për fëmijët. Megjithatë, në vitin 2022 regjistroi numrin më të ulët rekord të lindjeve.\nMasat e shpallura të enjten nga ministritë e Familjes, të Brendshme, Financave dhe Shëndetësisë përfshijnë lehtësime tatimore për prindërit e rinj, kuponë për kujdesin e fëmijëve, një rritje të pagës minimale nga viti 2025, rritje pensionesh dhe reduktim të kontributeve sociale.\nPor, ekspertët e demografisë dhe madje edhe zyrtarët qeveritarë e pranojnë që problemi është shumë më i thellë.\n“Është e qartë se problemi demografik … nuk mund të zgjidhet thjesht me përfitime dhe incentiva financiare,” tha zëvendësministri i Financave Thanos Petralias.\nPetralias tha se zgjidhja e problemit kërkon gjithashtu përmirësimin e sistemeve të arsimit dhe shëndetësisë, rritjen e të ardhurave dhe kushte më të mira për balancimin e jetës dhe punës.\nNormat e ulëta të lindshmërisë janë një problem për qeveritë në të gjithë Europën, ku vende si Franca, Italia, Norvegjia dhe Spanja kanë shpenzuar miliarda euro për masa për fëmijët, por pa rezultat të dukshëm.\nMasat janë pjesë e një plani më të gjerë për të kundërshtuar trendin e rënies së normës së lindshmërisë në Greqi, që zyrtarët e kishin se do të shpallej në maj, por që është shtyrë për më vonë gjatë këtij viti.\n“Këto masa nuk do të kenë ndikim dramatik në lindje,” tha Byron Kotzamanis, një ekspert i njohur i demografisë në Greqi.\n“Plani duhet të përfshijë edhe dhënien e incentivave për të rinjtë që të qëndrojnë në Greqi dhe tërheqjen e atyre që kanë emigruar”./ Reuters\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "“Gjatë vitit 2023 u realizua një ulje humbjesh rekord”", "article_link": "https://monitor.al/gjate-vitit-2023-u-realizua-nje-ulje-humbjesh-rekord/", "article_description": "Flet Enea Karakaçi, administrator i Operatorit të Shpërndarjes së Energjisë Elektrike (OSHEE)   Operatori i Shpërndarjes së Energjisë Elektrike (OSHEE), më e madhja në vend...", "time_of_post": "6 days më parë", "image_url": "https://monitor.al/wp-content/uploads/2024/09/Enea-Karakaci-OSHEE-1149-690x460.jpg", "depth": 2, "download_timeout": 180.0, "download_slot": "monitor.al", "download_latency": 2.2778005599975586, "article_body": " \nOperatori i Shpërndarjes së Energjisë Elektrike (OSHEE), më e madhja në vend, sipas të ardhurave ka arritur të përmirësojë ndjeshëm ecurinë në 2023 pas dy viteve të krizës, si rrjedhojë e rritjes së kostove të importit të energjisë elektrike.\nEnea Karakaçi, administrator i Operatorit të Shpërndarjes së Energjisë Elektrike (OSHEE) pohon në një intervistë të posaçme për “Monitor” se viti 2023 kishte në fokus konsolidimin e situatës financiare të shoqërisë, dhe rikthimin e investimeve në rrjet, me qëllim rritjen e cilësisë së furnizimit në gjithë Shqipërinë, por edhe në zonat me rëndësi strategjike turistike.\nAi veçon realizimin e një ulje humbjesh rekord, në nivelin 18.93%, ndërsa norma e arkëtimeve u mbajt në rreth 99%, në nivelet e vendeve të përparuara të Bashkimit Europian.\n \nRritja e kostove për importin e energjisë elektrike e vuri gjithë sektorin e energjisë elektrike dhe sigurisht, edhe shoqëritë e grupit OSHEE, në situatë të vështirë financiare.\nPër shkak të masave të ndërmarra nga Qeveria Shqiptare, duke filluar nga viti 2022, barra e importit të energjisë elektrike kryhet nga shoqëria KESH Sh.A.\nKjo e ngarkoi me përgjegjësi shoqërinë OSHEE, që gjatë vitit 2023, të përmirësonte situatën e saj financiare, të maksimizonte uljen e humbjeve në rrjet, rritjen e arkëtimeve me qëllim kryerjen e investimeve, të cilat ishin pezulluar gjatë periudhës së krizës.\nViti 2023 kishte në fokus konsolidimin e situatës financiare të shoqërisë, pas dy viteve të krizës, dhe rikthimin e investimeve në rrjet, me qëllim rritjen e cilësisë së furnizimit në gjithë Shqipërinë, por edhe në zonat me rëndësi strategjike turistike.\nGjatë vitit të shkuar u nis një reformë e thellë për energjizimin e burimeve njerëzore të grupit OSHEE, që u konkludua me rritjen e pagave të punonjësve.\n \nGjatë vitit 2023 u realizua një ulje humbjesh rekord, në nivelin 18.93%. Po ashtu, edhe arkëtimet mbajtën të njëjtin ritëm, në nivelin rreth 99%.\nPër rrjedhojë, rezultati financiar i aktivitetit të shoqërisë për vitin 2023 rezultoi mjaft pozitiv, duke na mundësuar një fitim prej rreth 5.08 miliardë lekësh për gjithë grupin.\nKy rezultat pozitiv i mundësoi shoqërisë që të vazhdonte me një plan shumë ambicioz investimesh në rrjetin e shpërndarjes edhe gjatë vitit 2024.\n \nPo rendis disa pika, për të cilat mendojmë se kanë shoqëruar aktivitetin e grupit gjatë 2023, dhe kanë dhënë efekt pozitiv në qëndrueshmërinë financiare të OSHEE.\nKonkretisht, përmirësuam ndjeshëm performancën financiare të shoqërisë, si rezultat i përmirësimit të punës dhe rritjes së eficiencës. Reduktuam nivelin e humbjeve në rrjetin e energjisë elektrike, në nivelin 18.93%, nga 19% të planifikuara.\nNorma e arkëtimit të realizuar ishte 98.5%, ose 3.54% më e lartë se ajo e planifikuar. Për t’u theksuar se norma e arkëtimit nga shitja e energjisë është në nivelet e vendeve të përparuara të Bashkimit Europian.\nGjithashtu, përmirësuan treguesit teknikë të cilësisë së shërbimit të shpërndarjes, si rrjedhojë e investimeve dhe mirëmbajtjes së rrjetit elektrik, nëpërmjet fondeve me vlerë 4 miliardë lekë.\nNë vitin 2023, grupi mori masa, duke u përgatitur për daljen në treg të klientëve në nivelin e tensionit 20 kV. Dalja në treg të liberalizuar e këtyre klientëve përbënte një sfidë të madhe pasi është liberalizimi i grupit më të madh të klientëve në Shqipëri.\nNë fund të vitit 2023 nisëm një reformë të thellë për rigjenerimin e burimeve njerëzore te grupi OSHEE.\nSë pari, për shkak të përmirësimit të situatës financiare u mundësua rritja e pagave të punonjësve (sidomos për punonjësit me paga të ulëta, që ushtrojnë aktivitetin në terren si elektricistë) për rreth 30%.\nTabela e pagave në OSHEE Grup kishte mbetur e pandryshuar prej vitit 2016 dhe tregu ishte bërë tepër konkurrues, ndaj ishte e nevojshme rritja, sidomos për punonjësit e terrenit, të cilët janë në front të punës 24 orë.\nKjo rritje e pagave ndikoi pozitivisht në performancën e punonjësve, duke i motivuar ata dhe duke përmirësuar cilësinë e shërbimeve të ofruara. Paralelisht me punën për rritjen e pagave, nisëm  disa procese transparente për rekrutimin e 309 elektricistëve.\nPerformanca pozitive financiare na dha mundësinë të ulnim në mënyrë të ndjeshme detyrimet e prapambetura ndaj palëve të treta.\nPër vitin 2024,  grupi OSHEE ka lidhur kontrata dhe po investon në projekte madhore, duke u fokusuar në zona strategjike që japin ndikim në ekonominë e vendit, siç është turizmi.\nInvestime të rëndësishme janë bërë gjatë gjithë vijës bregdetare, duke filluar me nënstacion dhe shtim të linjave 20 kv në Velipojë dhe Shëngjin.\nInvestim në nënstacion është bërë edhe në zonën e Golemit, si dhe  jemi drejt përfundimit të fuqizimit të nënstacionit në Pogradec dhe futjes në punë të rrjetit 20 kV për të gjithë zonën. Po mbyllim me sukses edhe investimin për ndërtimin e rrjetit elektrik 20 kv në zonën e Ksamilit.\nKëto investime janë drejt përfundimit, sikurse të tjera pritet të nisin, ku ndër më të rëndësishmit është ndërtimi i nënstacionit të qendrës së Tiranës, që do të realizohet me fonde të BERZH. Gjithashtu një nënstacion mjaft i rëndësishëm po realizohet në Valias, Kamëz, po ashtu me fonde të KfW.\nOperatori i Sistemit të Shpërndarjes po vazhdon me intensitet të lartë investimet në tension të ulët në gjithë Shqipërinë.\nShoqëria ndjek me përparësi kërkesat e tregut dhe sektorët prioritarë të qeverisë, duke investuar në projekte që përmirësojnë rrjetin dhe garantojnë furnizimin e qëndrueshëm me energji elektrike.\n \nProcesi i liberalizimit të tregut të energjisë po avancon me hapa pozitivë dhe aktualisht përfshin klientët e lidhur në nivel tensioni 35 kV dhe 20 kV. Këto hapa janë në përputhje me legjislacionin dhe reformat e ndërmarra në sektorin e energjisë elektrike.\nPlotësimi i të gjitha kushteve ligjore, organizative, financiare, të daljes në treg të lirë dhe zhvillimit të çmimeve të qëndrueshme të tregut, solli krijimin e një tregu konkurrues që u ofron klientëve më shumë mundësi zgjedhjeje me çmime konkurruese.\nOSHEE GROUP ka përmbushur të gjitha detyrimet e saj për të lehtësuar këtë proces dhe vazhdon të mbështesë klientët në këtë proces.\nAktualisht, rreth 2300 klientë janë duke u furnizuar në tregun e lirë, nga të cilët rreth 2000 klientë furnizohen nga Furnizuesi i Tregut të Lirë SH.A. Në aspektin e volumit të energjisë për periudhën janar – gusht 2024, rreth 75% e kapacitetit të përgjithshëm është furnizuar nga “Furnizuesi i Tregut Lirë” SH.A.\nMë lejoni të rendis disa nga arsyet se pse shumë klientë në treg të lirë kanë zgjedhur të furnizohen nga “Furnizuesi i Tregut Lirë” SH.A.\nKontrata afatgjata: “FTL” SH.A. ofron kontrata njëvjeçare me çmim të pandryshuar, duke siguruar stabilitet dhe siguri për klientët, veçanërisht në periudha me luhatje të çmimeve të tregut.\nPërvojë dhe besueshmëri: Si pjesë e OSHEE/GROUP, “FTL” SH.A. gëzon përvojë të gjerë në tregun e energjisë, e cila mbështetet nga një ekip i specializuar dhe me eksperiencë. Kjo përvojë e gjatë siguron besueshmëri të lartë në furnizimin me energji dhe garanci për cilësinë e shërbimit të ofruar.\nSiguri e furnizimit dhe mbështetje teknike: Një nga avantazhet e “FTL” SH.A. është siguria e furnizimit. Kjo pasi, “FTL” SH.A. ka kontrata afatgjata me prodhues me përparësi të energjisë, duke garantuar një furnizim të vazhdueshëm dhe pa ndërprerje.\nPërveç kësaj, bashkëpunimi me “OSSH” SH.A. lejon zgjidhjen e shpejtë të çdo problemi teknik, duke u ofruar klientëve mbështetje të menjëhershme dhe efikase.\n \nNë zbatim të ligjit Nr. 43/2015 “Për sektorin e energjisë elektrike”, i ndryshuar, Urdhrit të Ministrit të Infrastrukturës dhe Energjisë Nr. 28, datë 18.01.2021 “Për miratimin e udhërrëfyesit për hapjen e tregut dhe derregullimin e çmimit të energjisë elektrike”, i ndryshuar, klientët e lidhur në nivel tensioni 10 kV, përveç atyre me status të veçantë, dalin në treg të lirë më 1 Janar 2025.\nOSHEE Group është duke vazhduar punën në funksion të mbarëvajtjes së këtij procesi, në mënyrë që të sigurojë që çdo hap të bëhet me kujdes, për të mbrojtur interesat e klientëve dhe për të garantuar një dalje të qetë dhe të qëndrueshme në treg të liberalizuar.\nSiç edhe jeni në dijeni, vetë sektori i Ujësjellës-Kanalizimeve gjatë vitit 2022 dhe në vazhdim i është nënshtruar një reforme të thellë, me krijimin e Shoqërive Rajonale të Ujësjellës-Kanalizimeve.\nKy proces i udhëhequr nga MIE, në cilësinë e aksionerit mazhoritar të SHRUK dhe në cilësinë e aksionerit të vetëm të OSHEE Group, ka mundësuar edhe inicimin e një procesi rakordimi për shuarjen e detyrimeve të ndërsjella të prapambetura, ndërmjet sektorit energjetik në përgjithësi (OSHEE Group-KESH-OST) dhe sektorit të Ujësjellës-Kanalizimeve.\nGjithashtu, po në kuadër të këtij procesi, nga 1 janari 2023 është rishikuar me vendim të Entit Rregullator të Energjisë (ERE) edhe çmimi i shitjes së energjisë elektrike për kategorinë Ujësjellës-Kanalizime, duke e bërë më të përballueshme faturën koherente.\nSë fundmi, por jo më pak e rëndësishme, është edhe mundësia e likuidimit të detyrimeve të prapambetura deri më 31 Dhjetor 2022 me këste mujore.\nTë gjitha sa shpjeguam më lart kanë mundësuar që kjo kategori të paguajë mbi 72% të faturës për vitin 2023 dhe mbi 85% të faturës për 7-mujorin e parë të vitit 2024.\nThënë kjo, sjellim në vëmendje se ky sektor ishte deri në vitin 2022 më problematiku në nivelin e borxhit të lartë të krijuar dhe me nivelin më të ulët të pagesave vjetore (më pak se 50% arkëtim mbi faturë).\nTreguesit për këtë kategori janë gjithnjë në rritje dhe shpresëdhënës se jemi në rrugën e duhur drejt objektivit kryesor të pagesës 100% të faturës për vitin 2025 e në vazhdim.\n \nPërmirësimet e vazhdueshme në menaxhimin e shoqërisë, si dhe ndikimi i rritjes ekonomike të vendit, shprehur në rritje të konsumit të energjisë elektrike sidomos në sektorin e turizmit, kanë përmirësuar ndjeshëm treguesit financiarë të shoqërisë.\nTë gjithë zërat kryesorë të treguesve financiarë të shoqërisë në fund të periudhës janar – gusht 2024 ishin të përmirësuar, duke sjellë një rishikim të Planit Financiar Vjetor, nga 2.8 miliardë lekë, në 6 miliardë lekë.\nDisa nga treguesit e tjerë kryesorë të shoqërisë pritet të performojnë pozitivisht.\nVlen të theksoj se grupi OSHEE po u kushton rëndësi të veçantë investimeve në sektorin e inovacionit dhe pajisjeve smart.\nShërbimet digjitale po zgjerohen, ku veçoj aplikacionin e ri OSHEE Mobile për telefonat smart dhe tablet, përmes të cilit mund të kryhen pagesat e faturave, të kërkosh ndryshim emri në kontratë, të marrësh vërtetim debie apo të paraqesësh ankesë për një problem të caktuar. /Intervistoi: Nertila Maho\n \n \n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Rajoni", "article_title": "Buxheti në Serbi shënon një suficit prej 70.8 miliardë dinarësh", "article_link": "https://monitor.al/buxheti-ne-serbi-shenon-nje-suficit-prej-70-8-miliarde-dinaresh/", "article_description": "Në shtatë muajt e parë të këtij viti, buxheti kombëtar i Serbisë shënoi një suficit prej 70.8 mil...", "time_of_post": "Sep 16, 2024", "image_url": "https://monitor.al/wp-content/uploads/2024/08/Beograd-Serbi-1-690x480.jpg", "depth": 2, "download_timeout": 180.0, "download_slot": "monitor.al", "download_latency": 2.9112470149993896, "article_body": "Duke marrë parasysh se fillimisht ishte planifikuar një deficit prej 40.2 miliardë dinarësh, rezultati është 111 miliardë dinarë më i mirë se sa ishte parashikuar.\nTë ardhurat buxhetore gjatë kësaj periudhe, arritën në 1.26 trilionë dinarë, ndërsa shpenzimet, në 1.19 trilionë dinarë.\nPjesa më e madhe e suficitit u regjistrua në muajin korrik, duke arritur në 43.2 miliardë dinarë. Nga 197,8 miliardë dinarë të të ardhurave publike të mbledhura në korrik, gati gjysma, ose 90,6 miliardë dinarë, erdhën nga TVSH-ja.\nAkcizat sollën 42.1 miliardë dinarë, ndërsa tatimi mbi të ardhurat e korporatave solli 24.8 miliardë dinarë. Fitimet jotatimore arritën në 19.6 miliardë dinarë, ndërsa donacionet në korrik ishin 1.8 miliardë dinarë.\nNë korrik janë shpenzuar 154.6 miliardë dinarë nga buxheti. Shpenzimet për pagat e punonjësve arritën në 39,3 miliardë dinarë, shpenzimet kapitale ishin 24,2 miliardë dinarë, fondi i transfertave pensionale, fondi i sigurimeve shëndetësore, shërbimi kombëtar i punësimit dhe fondi i sigurimit ushtarak, arritën në 22,8 miliardë dinarë, subvencionet arritën në 19,3 miliardë dinarë, shpenzimet për mbrojtjen sociale ishin 15,1 miliardë dinarë, kurse mallrat dhe shërbimet arritën vlerën 13.3 miliardë dinarë.\nNë nivel vendor, për shtatë muajt e parë të këtij viti, suficiti arriti në 75,1 miliardë dinarë, ndërsa suficiti primar fiskal (pa shpenzimet e interesit) ishte 177,8 miliardë dinarë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Biznes", "article_title": "Anketa, biznesi ndihet “i braktisur” nga qeveria dhe shoqatat e biznesit", "article_link": "https://monitor.al/anketa-biznesi-ndihet-i-braktisur-nga-qeveria-dhe-shoqatat-e-biznesit/", "article_description": "Të paktën 7 nga 10 kompani të anketuara nga Sekretariati i Këshillit të Investimeve, perceptojnë ...", "time_of_post": "Oct 3, 2024", "image_url": "https://monitor.al/wp-content/uploads/2024/10/01_09_2016_1568062_e_prokurimi___e_prokurimi.jpg", "depth": 2, "download_timeout": 180.0, "download_slot": "monitor.al", "download_latency": 2.539456605911255, "article_body": "Në një hulumtim që lidhet me konkurrueshëmrinë dhe aksesin në tregje të produkteve shqiptare me standarde europiane thuhet se “operatorët ekonomikë theksojnë një mungesë të konsiderueshme të mbështetjes, jo vetëm nga agjencitë qeveritare, por edhe nga shoqatat e biznesit dhe dhomat e tregtisë.\nBizneset perceptojnë se dhomat e tregtisë dhe shoqatat e biznesit nuk ofrojnë informacion të përditësuar mbi legjislacionin e produkteve. Gjithashtu, qeveria nuk arrin të mbështesë operatorët ekonomikë me informacionin e nevojshëm dhe ndihmën financiare në këtë fushë”.\nSekretariati vlerëson se sipas perceptimit të biznesit, 7 nga 10 pranuan mungesën e informacionit të përditësuar nga shoqatat e biznesit/ dhomat e tregtisë për detyrimet që lidhen me legjislacionin dhe infrastrukturën e cilësisë, standardet dhe 2 nga 10 kompani nuk janë në dijeni nëse një informacion i tillë disponohet.\nPanorama mbetet e ngjashme edhe për institucionet publike ku tre nga pesë kompani deklarojnë se qeveria nuk ofron masa për të lehtësuar aksesin në certifikim dhe dy në pesë kompani theksojnë mungesën e asistencës financiare të shtetit për uljen e kostove për përftimin e standardeve.\n“Nga konsultimi ynë me biznese individuale dhe dhomat e tregtisë, përfshirë të dhënat nga anketa, evidentohet se një pjesë e konsiderueshme e bizneseve nuk janë në dijeni të ndonjë mbështetjeje nga qeveria, duke evidentuar ose mungesën e interesit ose mungesën e besimit tek institucionet publike përgjegjëse” thuhet në anketë.\nI njëjti publikim vlerëson se mbështetja financiare për pajisjet dhe teknologjinë, thjeshtimi i procedurave për marrjen e certifikatave dhe programet e edukimit dhe trajnimit mbi standardet janë identifikuar si masat kryesore mbështetëse në të cilat qeveria duhet të investojë për të inkurajuar kompanitë të prodhojnë dhe tregtojnë në përputhje me standardet.\nSekretariati theksoi në tërësi se ka një mungesë të të dhënave statistikore që në fakt janë baza kur vjen puna tek ndërmarrja e politikave.\n“Identifikohet një mungesë të dhënash statistikore institucionale (për produktet jo-ushqimore) për operatorët ekonomikë lokal që shoqërohet me mungesë të identifikimit të sektorëve prioritarë me potencial konkurrues brenda vendit dhe për eksport” vlerëson KI./N.Maho\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "Fotovoltaikët, ERE nis procedurat për licencimin e 3 subjekteve të reja", "article_link": "https://monitor.al/fotovoltaiket-ere-nis-procedurat-per-licencimin-e-tre-3-subjekteve-te-reja/", "article_description": "Enti Rregullorator i Energjisë vendosi këtë javë në mbledhjen e fundit të Bordit të Komisionerëve...", "time_of_post": "Oct 8, 2024", "image_url": "https://monitor.al/wp-content/uploads/2024/08/Fotovoltaik-5-828-3.jpg", "depth": 2, "download_timeout": 180.0, "download_slot": "monitor.al", "download_latency": 1.9962613582611084, "article_body": "Enti Rregullorator i Energjisë vendosi këtë javë në mbledhjen e fundit të Bordit të Komisionerëve që të niste procedurat për licencimin në prodhim të dy impianteve fotovoltaikë, secili me kapacitet 2 MW si dhe në tregtim të një subjekti që më herët është licencuar po në prodhim fotovoltaikësh me kapacitet 20MW.\nNë një njoftim të tij ERE nënvizon se cilët janë subjektet dhe kapaciteti i tyre.\n“Në mbledhjen e tij të datës 07.10.2024, Bordi i ERE-s vendosi: – të fillojë procedurën për licencimin e shoqërisë “DELTA PLAN STUDIO” shpk, në veprimtarinë e prodhimit të energjisë elektrike nga centrali fotovoltaik me kapacitet të instaluar 2 MW, në zonën kadastrale nr. 3038, fshati Povelçë, Njësia Administrative Dërmenas, Bashkia Fier. – të fillojë procedurën për licencimin e shoqërisë “ORHER” shpk, në veprimtarinë e prodhimit të energjisë elektrike nga centrali fotovoltaik me kapacitet të instaluar 2 MW, në Zonën e Semanit, Njësia Administrative Topojë, Bashkia Fier, Qarku Fier. – të fillojë procedurën për licencimin e shoqërisë “Erseka Solar Park 1” shpk, në veprimtarinë e tregtimit të energjisë elektrike” nënvizon ERE.\nAktualisht sipas statistikave të fundit të ERE janë të licencuar në prodhimin e energjisë fotovoltaike 46 subjekte ku vetëm gjatë këtij viti janë tetë subjekte të reja ashtu siç ka edhe subjekte të cilat kanë marrë licencën më herët por kanë pasur rishikim të saj gjatë këtij viti.\nProdhimi i energjisë fotovoltaike nga impiante tashmë në pune vijon të mbetet ende modest në raport me totalin  e energjisë së prodhuar. Deri në gusht u prodhuan 131 mijë MW duke përberë 2.5 për qind të prodhimit neto në vend deri në gusht.\nGjithsesi sasia e kësaj energjie pritet të rritet dukshëm në vijim për shkak të hyrjes në prodhim të disa impianteve me kapacitet të konsiderueshëm. Operatorët e tregut pohojnë se pavarësisht valës së investimeve në drejtim të fotovoltaikëve ende ka hapësira për të investuar duke qenë se Shqipëria kërkon të rrisë sigurinë e saj energjetike përmes diversifikimit por edhe si pjesë e tendencës globale të tranzicionit të gjelbër.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Energji", "article_title": "Biznesi i ardhshëm triliona dollarësh i energjisë së pastër", "article_link": "https://monitor.al/biznesi-i-ardhshem-triliona-dollaresh-i-energjise-se-paster-2/", "article_description": "Bateritë në shkallë rrjeti më në fund po përdoren gjerësisht, shkruan The Economist   Për të...", "time_of_post": "Oct 4, 2024", "image_url": "https://monitor.al/wp-content/uploads/2024/09/Energjia-e-paster-e-rinovueshme-1150-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.1373908519744873, "article_body": " \nPër të eliminuar karbonin nga zinxhiri i furnizimit me energji elektrike në botë, do të nevojiten më shumë se panele diellore dhe turbina me erë, të cilat mbështeten në rrezet e diellit dhe një erë të qëndrueshme për të prodhuar energji.\nNjë zgjidhje për këtë problem, është magazinimi në shkallë rrjeti, por nuk ka mjaftueshëm. Agjencia Ndërkombëtare e Energjisë (IEA) llogarit se kapaciteti global i ruajtjes me bateri do duhet të rritet nga më pak se 200 gigavat (GW) vitin e kaluar, në më shumë se një teravat (TW) deri në fund të dekadës dhe në gati 5TW deri në vitin 2050, nëse bota dëshiron të arrijë emetimet neto zero (shih grafikun 1).\nMegjithatë, për fat të mirë, biznesi i ruajtjes së energjisë në rrjet, më në fund është duke marrë vrull.\n \n \nTradicionalisht, magazinimi në shkallë rrjeti mbështetej në sistemet hidroelektrike që lëviznin ujin midis rezervuarëve në krye dhe në fund të një shpati. Në ditët e sotme, po zgjidhet gjithnjë e më shumë metoda e baterive gjigante të palëvizshme të vendosura në rreshta.\nSipas IEA-së, vitin e kaluar, në botë u instaluan 90 GW në bateri, sa dyfishi i sasisë së vitit 2022. Nga këto, rreth dy të tretat ishin për rrjetin dhe pjesa e mbetur për zbatime të tjera si energjia diellore ose për banesa.\nÇmimet po bien dhe po zhvillohen metoda të reja. Shoqëria këshillimore Bain vlerëson se tregu për ruajtjen e energjisë në shkallë rrjeti, mund të zgjerohet nga rreth 15 miliardë dollarë në vitin 2023, në 200 miliardë dollarë, e deri në 700 miliardë dollarë deri në vitin 2030, dhe më pas në 1-3 trilionë dollarë deri në vitin 2040.\nRënia e çmimit të baterive të litiumit, po nxit përdorimin e tyre në rrjet. Sipas grupit kërkimor BloombergNEF, çmimi mesatar i baterive të palëvizshme të litiumit për ruajtje të matur në kilovat-orë, ra me rreth 40% midis viteve 2019 dhe 2023.\nNgadalësimi i ritmit të blerjes së automjeteve elektrike, të cilat funksionojnë me një teknologji të ngjashme, ka bërë që prodhuesit e baterive të kenë një interes më të madh për ruajtjen në rrjet të energjisë.\nNë vitin 2019, bateritë e palëvizshme të litiumit ishin pothuajse 50% më të shtrenjta se ato të përdorura në automjetet elektrike. Kjo diferencë tani ka rënë në më pak se 20% pasi janë shtuar prodhuesit (shih grafikun 2).\nAgjencia IEA llogarit se energjia diellore e ndërthurur me bateritë, tani është konkurruese me energjinë elektrike me qymyr në Indi dhe është në rrugën e duhur për t’u bërë më e lirë se energjia me gaz në Amerikë, në pak vite.\n \n \nQendra e prodhimit global të baterive është Kina. Ajo është shtëpia e katër nga pesë prodhuesit më të mëdhenj në botë, duke përfshirë kompanitë e mëdha CATL dhe BYD (shih grafikun 3). Pjesa globale e Kinës në prodhimin e baterive të krijuara për ruajtje stacionare, është rritur nga pothuajse zero në vitin 2020, në rreth një të pestën vitin e kaluar.\nRritja është ndihmuar nga politikat vendase që kanë vendosur që projektet e mëdha të energjisë diellore dhe të erës të instalojnë gjithashtu hapësirën e magazinimit.\nKompanitë e baterive të Kinës janë jashtëzakonisht inovative. Për shembull, kompania CATL, ka rritur me tetëfish investimet në kërkim dhe zhvillim që nga viti 2018, duke arritur në 2.5 miliardë dollarë vitin e kaluar. Kompania BYD, e cila ka investuar shumë në robotikë dhe inteligjencë artificiale, ka ndërtuar një strukturë baterish në qytetin kinez Hefei.\nKjo strukturë është pothuajse tërësisht e automatizuar. Por industria ka gjithashtu kapacitet të tepërt. Sipas BloombergNEF, Kina prodhon tashmë mjaftueshëm bateri litiumi për të kënaqur kërkesën globale të të gjitha llojeve. Industria e saj ka njoftuar planet për një kapacitet të mëtejshëm prej 5.8 teravat/orë (TWh) deri në vitin 2025, më shumë se dyfishi i kapacitetit të tanishëm global prej 2.6 TWh.\nKjo do të jetë katastrofike për shumë firma në industrinë e baterive, përfshirë ato që prodhojnë për rrjetin. Sipas grupit kërkimor Benchmark Mineral Intelligence, ndërtimi i 19 fabrikave të baterive në Kinë, u anulua ose u shty në shtatë muajt e parë të vitit 2024.\nRënia e çmimeve ka goditur gjithashtu shumë firma perëndimore startup që merren me prodhimin e baterive. Një shembull është firma suedeze Northvolt, që ishte konsideruar nga disa si përgjigjja e Europës ndaj kampionëve të Kinës.\nVitin e kaluar, ajo raportoi një humbje prej 1.2 miliardë dollarësh, nga 285 milionë dollarë në vitin 2022. Pasoja e gjithë kësaj ka të ngjarë të jetë një valë konsolidimi, siç parashikoi në fillim të këtij viti Robin Zeng, shefi i firmës CATL.\n \n \nMegjithatë, dështimet e disa prodhuesve të baterive janë diçka që mund të ndihmojë, në vend që të dëmtojë. Çmimet mund të bien më tepër teksa kompanitë më produktive marrin një pjesë më të madhe të tregut.\nKonkurrenca e ashpër tashmë po nxit risinë, pasi kompanitë po kërkojnë teknologji të reja për t’i ndihmuar ato të jenë konkurruese. Bateritë me jone natriumi janë një alternativë mjaft premtuese. Ato nuk kanë nevojë për litium të kushtueshëm dhe megjithëse kanë një densitet më të ulët të energjisë, ky nuk është ndonjë problem i madh për bateritë e palëvizshme.\nProdhuesit po nxitojnë të zhvillojnë teknologjinë për rrjetin. Disa firma startup po ndërmarrin nisma guximtare. Natron, një firmë amerikane e mbështetur nga gjiganti i naftës Chevron, do të investojë 1.4 miliardë dollarë për të ndërtuar një fabrikë baterish me jone natriumi në Karolinën e Veriut, e cila është planifikuar të hapet në vitin 2027.\nLandon Mossburg, drejtuesi ekzekutiv i firmës Peak Energy, një kompani startup që merret me prodhimin e joneve të natriumit, thotë se dëshiron që firma e tij të bëhet version amerikan i kompanisë kineze CATL.\nTom Jensen, shefi i firmës startup Freyr Battery, mendon se e vetmja mënyrë që kanë kompanitë perëndimore të baterive për të konkurruar, është nëpërmjet teknologjive të reja. Lista e qasjeve inovative po rritet.\nFirma startup EnerVenue po hedh në treg një bateri me nikel-hidrogjen. Firma ka mbledhur mbi 400 milionë dollarë dhe do të ndërtojë një fabrikë në Kentucky që shpreson të prodhojë bateri të lira që mund të ruajnë energjinë për periudha të gjata.\n \nKëto teknologji të reja janë të përshtatshme për të përmbushur kërkesën e rritur për energji nga qendrat e të dhënave, të cilat gjigantët e teknologjisë duan t’i furnizojnë me energji të ripërtëritshme.\nFakti që bateritë me jone natriumi priren më pak të marrin flakë sesa ato me bazë litiumi, i bën ato veçanërisht tërheqëse për kompanitë e teknologjisë, sepse kjo ul kostot e sigurisë, vëren Jeff Chamberlain, shefi i firmës së investimeve Volta Energy Technologies, të përqendruar në biznesin e ruajtjes së energjisë. Colin Wessels, shefi i firmës startup Natron, vëren se firma planifikon të furnizojë bateri kryesisht në qendrat e të dhënave.\nNevojat e mëdha të qendrave të të dhënave po çojnë gjithashtu në boshllëqe në infrastrukturën e rrjetit, e cila është e nevojshme për të prodhuar dhe transmetuar energji. Këtë problem mund ta zgjidhin bateritë me kohëzgjatje më të gjatë si EnerVenue’s.\nAaron Zubaty, shefi i kompanisë energjetike Eolian, parashikon risi të mëdha në metodat e ruajtjes së energjisë për të përballuar kërkesën në rritje për rrjetet e energjisë gjatë dekadës së ardhshme.\nPra, ruajtja në shkallë rrjeti po përparon me shpejtësi. “Bateritë kanë bërë në pesë vjet atë për të cilën energjisë diellore i është dashur 15 vjet”, vëren një analist. Siç thotë Fatih Birol, kreu i agjencisë IEA: “Bateritë po ndryshojnë lojën para syve tanë”.\n \nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "},
{"type": "regular_article", "category": "Të Tjera nga Bota", "article_title": "Dilema e FMN-së", "article_link": "https://monitor.al/dilema-e-fmn-se/", "article_description": "FMN-ja ka një problem me protestat. A duhet të lëshojë pe, apo të këmbëngulë për reforma të dhimbshme?   Huamarrësit e Fondit Monetar Ndërkombëtar kanë kaluar disa muaj të ...", "time_of_post": "6 days më parë", "image_url": "https://monitor.al/wp-content/uploads/2024/10/FMN-Protesta-1151-690x388.jpg", "depth": 2, "download_timeout": 180.0, "download_slot": "monitor.al", "download_latency": 2.475233316421509, "article_body": " \nHuamarrësit e Fondit Monetar Ndërkombëtar kanë kaluar disa muaj të trazuar, shkruan The Economist.\nNë qershor, me mijëra njerëz protestuan në rrugët e Kenias, pasi presidenti William Ruto u përpoq të bënte disa shkurtime shpenzimesh që ishin të nevojshme për të bindur FMN-në që të paguante këstin e fundit të ndihmës prej 3 miliardë dollarësh për vendin.\nDy muaj më vonë, kryeministrja e Bangladeshit, Sheikh Hasina, e cila gjithashtu ka një program me FMN-në, u rrëzua nga pushteti kur reformat në burokracinë e vendit shkaktuan trazira.\nMë 6 shtator, qeveria e Pakistanit ndaloi tubimet në kryeqytetin Islamabad, në përpjekjen për të parandaluar protestat e dhunshme. Kohët e fundit, në vend kanë ngjallur tension dy gjëra: burgosja e ish-kryeministrit Imran Khan, dhe reformat e dhimbshme ekonomike të ndërmarra në bashkëpunim me FMN-në.\nGjatë vitit të kaluar, kanë ndodhur edhe protesta të rrëmujshme në Gana dhe Sri Lanka, kundër ristrukturimeve të borxhit të parashikuara nga FMN-ja.\nKushtet e fondit dihen: tkurrja e shtrirjes së shtetit, ndalimi i shtypjes së parave të gatshme dhe privatizimi i kompanive më të vlefshme. Zakonisht, masa të tilla janë të papëlqyera nga politikanët që duhet t’i ndërmarrin.\nNdryshimi në kohët e fundit është se ato kanë filluar të shkaktojnë edhe zemërim mes popullatave. Zyrtarët e FMN-së, tani përballen me një dilemë. A duhet t’i lejojnë politikanët që të heqin dorë nga politikat jopopullore, apo të qëndrojnë të vendosur dhe të kërkojnë reforma?\nMë parë, protesta të tilla ishin të zakonshme. Gjatë viteve 1980, fondi ishte si një institucion ungjillor, gjithmonë këmbëngulës për masa të rrepta.\nNë vitin 1984, qeveritë e Lindjes së Mesme hoqën dorë nga subvencionet e shtrenjta për bukën dhe produktet e tjera thelbësore, të cilat kishin shteruar rezervat e huaja. Si pasojë, çmimet e ushqimeve u rritën dhe dhuna shpërtheu kudo, nga Egjipti në Tunizi.\nNë vitin 1988, u zhvilluan protesta në të gjithë botën ndërsa fondi po mbante takimin vjetor në Berlinin Perëndimor. Burokratët nuk u lëkundën kurrë: në sytë e tyre, reformat strukturore ishin më të rëndësishme se të qenët popullor.\nPor tani, për Bangladeshin, Kenian dhe Pakistanin, përparësia e fondit është “rritja gjithëpërfshirëse”, që nënkupton uljen e pabarazisë dhe mundësimin e shërbimeve publike, krahas zgjerimit ekonomik dhe liberalizimit.\nBurokratët e sotëm e shohin pranimin nga publiku si një matës të ecurisë së tyre dhe reklamojnë vazhdimisht veten në publik. E gjithë kjo e bën shpërthimin e protestave një shqetësim të veçantë.\nZyrtarët e FMN-së nuk janë të sigurt se çfarë të bëjnë. Reforma ekonomike është po aq e dhimbshme tani sa ishte katër dekada më parë, pavarësisht ndryshimit të mentalitetit. Dhe zbutja e shkurtimeve të shpenzimeve dhe reformave të monedhës do të ulte ndikimin e reformës ekonomike.\nPor nëse FMN-ja kërcënon që të mos japë kreditë, ka më shumë gjasa që protestuesit të arrijnë të rrëzojnë nga pushteti politikanët e tyre. Si pasojë, qeveria e ardhshme mund të mos pranojë të ndërmarrë reforma dhe do të mbajë një sasi domethënëse të parave të fondit.\nPopullariteti i kryeministres së Bangladeshit, Sheikh Hasina, filloi të binte me shpejtësi që nga maji, kur me kërkesë të fondit, ajo mori masa për të zbutur vlerën e monedhës vendase. Inflacioni vjetor shkoi nga 9.7% në qershor, në 11.7% në korrik, pasi u rrit kostoja e ushqimeve, karburanteve dhe produkteve të tjera thelbësore të importuara.\nMe kalimin e kohës, kjo masë do të rimbushë rezervat valutore të Bangladeshit dhe do të frenojë inflacionin që shkaktohet nga importet e pakta. Nëse masa do të ishte ndërmarrë në formë të zbutur, do të kishte rrezik që ekonomia të mos t’i merrte kurrë këto përfitime.\nMegjithatë, kryeministrja u rrëzua nga pushteti në mënyrë të menjëhershme, përpara se të ndiheshin efektet e mira ekonomike.\nNë Pakistan dhe në Kenia, njerëzit po protestojnë kundër rritjes së taksave dhe shkurtimeve të shpenzimeve. Të dyja qeveritë duhet të ulin deficitet për të shmangur falimentimin.\nVitin e kaluar, Kenia shpenzoi 62% të buxhetit për të shlyer borxhin. Pakistani shpenzoi 57%. Në Kenia, zoti Ruto kërkoi në projektligjin e ekonomisë, shkurtime afatshkurtra në shëndetësi dhe arsim, të dyja fusha ku kryhen zakonisht shumë shpenzime.\nAi argumentoi se nëse nuk do të bëheshin shkurtime të tilla, atëherë qeveria do të ishte e detyruar të ulte shpenzimet për vite me radhë në të ardhmen. Prapseprapë, në fund, ai iu nënshtrua trysnisë dhe e anuloi propozimin.\nFondi ka arsye të tjera pse ngurron për t’ju përgjigjur valës së protestave që ka përfshirë tregjet në zhvillim. Sepse do të ishte i detyruar të lëshonte fonde për politikanë që nuk kanë përmbushur objektivat për një menaxhim të mirë ekonomik dhe që nuk janë popullorë në sytë e votuesve.\nDisa udhëheqës, si zoti Ruto, janë akuzuar edhe për korrupsion. Edhe pse FMN-ja mund të lehtësojë zemërimin e protestuesve, ajo ngurron që të luajë paratë në kumar dhe të braktisë idealet e veta. Pyetja është se cila qasje do t’i kushtojë më shtrenjtë.\nKy është artikull ekskluziv i Revistës Monitor, që gëzon të drejtën e autorësisë sipas Ligjit Nr. 35/2016, “Për të drejtat e autorit dhe të drejtat e lidhura me to”.\n Artikulli mund të ripublikohet nga mediat e tjera vetëm duke cituar “Revista Monitor” shoqëruar me linkun e artikullit origjinal.\n \n \n \n \n \n \n "}
]